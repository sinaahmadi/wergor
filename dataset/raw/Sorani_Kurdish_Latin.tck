Beşî Yekem 
 Rabirdû û Êstakey Çapemenîy Kurdî le Sûrya 
 Kurdekan le Sûrya Mebest ew kurdaneye ke le bakûrî komarî ëerebîy Sûryada dejîn. Sinûrî nêwan Turkya û Sûrya, deverêk lêk dekatewe ke nîştecêyekanî, netewey kurd in. Hen binemałeyanêkî kurd ke sinûreke bûwete hoy lêkbiřanî xizm û zigekanyan. 
 Rêjey danîştûwanî kurdî rojawa, nêwan 8.5% ta 10% î sercemî danîştûwanî Sûrya hezîr dekirê(1). Leweta rêjey danîştûwanî Sûrya le sałî 2004da 17,980,000 kesan rageyendirawe, wa dyare jimarî danîştûwanî kurd le nêwan 1528000 û 1798000da bê(2). Zorbey kurdekan le nawçekanî bakûrî Sûryada wekû Cizîr, Çyayê Kurmênc û Eyne’l-Ereb dejîn û herweha le Ḧeleb û Demîşqîş danîştûn(3). 
 Le mêjda Sûrya wekû beşêk le împeratorîy ëusmanî çaw lê kirawe bełam le kotayîy yekem cengî cîhanî le sałî 1918da, desełat be destî Feřensîyekan û îngilîsîyekan kewt. Le 1920da desełat espêrdiraye Feřanse ke heta 1946 ke Sûrya bû be ḧikûmetêkî serbexo, xayandî. Le sałî 1962da le nawçey Ḧesîçe ke kurdekanî lê nîştecên, serjimêrîyekî sersûřhêner kira û 120.000 kesî kurd, wate 20 le setî hemû danîştûwe kurdekanî Sûrya lew serdemeda, le mafî danîştûwayetîy Sûrya be pêy yasay jimare 93 bêbeş kiran ke her eme rwange û serincêkî taybetî û dûrlebiřway be Sûrya da. Lew katewe kurdekan wekû xełkêkî bêgane û namo çaw lê kirawin(ke be ëerebî "Ecnebî1", be ko "Ecanib"yan pê gutrawe) û ewey le pênasey danîştûwayetîda biguncê, bem xełke rewa nezandirawe û le rastîda natwanin be xełkî hîç wiłatêk bizandirên. Le Sûrya kurdekan le nasnameyek ke pêyan dedirê wekû bêgane(ecnebî) nêwyan lê debirê. 
 Ew heławardin û cyakarîye ke beranber be kurdekan dekirê, beşêk le piřosey ëereb kirdin e. Egerçî em kurdane le Sûrya dejîn, "ecanib" natwanin şitêk bo xo bikiřin, deng biden yan le dengdanekanda hełbijêrdirên; tenanet pasportîşyan bo serdanî dîkey wiłatekan nadenê. Mare biřîn le nêw xoyan yan degeł dîkey hozekanda le rûy yasawe rêpênediraw e. Boye mindałekanyan natwanin hendêk le mafekanî jyarî ezmûn biken. Le sałî 1996da be gwêrey serçawe Kurdîyekan, ejmarî "ecanib" 200.000 kesan bûwe; egerçî ḧikûmetî Sûrya ejmarî 67.465 kesanî be çawdêrî mafî mirov rageyandbû(4). Em ejimare wa dyar e êste be 300.000 kesan geyştbê(5). 
 Beşêkî dîke le kurdekanî Sûrya girûpêk in ke be tomarnekirawekan(be ëerebî "mektûmîn") nasraw in ke tenanet nasname sûrekey kurde bêganekanîşyan bo dabîn nekirawe. Le 1996da ḧikûmetî Sûrya nêzîkî 75.000 kesanî wekû ejmarî tomarnekirawekan rageyand(6) ke ew ejmare ewřokanê 100.000 dexemłêndirê(7). Mindałekanî em beşe le kurdekan le zor babetewe cya kirawnetewe. Bo nimûne, heta radeyekî dyarîkiraw detwanin le fêrkarî kełk wergirin. Be pêy rageyendirawekanî çawdêrî mafî mirov, tomarnekirawekan le fêrkarî û babete neteweyî û yasayîyekan bêberîn û legełyanda cyawaz akar dekirê(8). Le raportî yekêk le çawdêrekanî mafî mirov sebaret be barûdoxî kurdekanî Sûrya wa nûsrawe ke: "kospe corbecorekan le ser bekarhênanî zimanî Kurdî; tomar nekirdinî nêwî Kurdîy mindałan; gořanî nêwî Kurdîy şwênekan be nêwî ëerebîyewe; bergirî le her çalakîyek ke nêwî ëerebîy nebê; rêpênedirawîy fêrge taybetîyekanî Kurdî; pêşgirî le kitêb û dîkey nûsrawe Kurdîyekan"(9). 
 Be gwêrey her ew rageyendirawe, "egerçî kitêb û dîkey çapemenîye kurdîyekan le Sûrya biław dekirênewe bełam bo ew girûpe Kurdîyane ke erkî le çap danyan le ser esto ye, horteûbereyekî zor têdeçê". Rûnakbîrêk way şî dekirdewe: le çap danî goranî, folklor û çîrokî Kurdî her wekû kitêb rêy pê nadirê. Boxoman be pareyekî zortir [le nirxe asayîyekan]ewe nihênyane le çapyan dedeyn. Ê me rêkxiraweyekî ferhengîman le Beyrûtda heye ke le çap danî kitêb be Kurdî le layenî kurdekan û dîkey nûseranêk ke bo kurd denûsin, amancî serekî yetî. Dwayî deyanhênîne Sûrya û lêre biławyan dekeynewe. Le Demîşq û Ḧeleb, kitêbfiroşîgelêkî dyarîkiraw ew peřtûke nayasayîyaneman lê dekiřin û deyanfiroşin. Lêman deyankiřin çon dezanin defiroşrên. 
 Nwênerekanî ewrûpa le 1994da rayangeyand ke ëegerçî biławkirdinewey kitêbî Kurdî le cimûcûł xirawe, xawendarêtîşî gelêk dijwar e. Herçonêk bê dyare çapemenîy Kurdî her hebûnî heye û kitêbî Kurdî le rêgay Lubnan û bakûrî ëêraqewe(nayasayîyane) dehêndirên. 
 Çawdêrî mafî mirov le ḧikûmetî Sûrya, pirsyarî kirdbû "ke çi debû kitêbî Kurdîş le Sûrya rêpêdiraw ba?!" û herweha dawakarîşî bo yasayî kirdinî biław kirdinewe û firoştinî ew peřtûke Kurdîgele ke le derewey wiłat le çap dedirên derbiřîbû. ḧikûmet le temûzî 1996da, le wiłamekeyda xêy bem pirsyarane nedabû(10). 
 Le wiłamî pirsyarî Serdar Akînan, rojnamewanî telefîzyonî Turkîy SKY le 25 kanûnî yekemî 2005da, serok komarî Sûrya gutî ke ew rastîye ke hendêk le kurdekan le Sûrya mafî danîştûwayetîyan nîye, be hoy hełeyekî teknîkîyewe rûy dawe û biřyar waye em kurdaneş mafî danîştûwayetîy Sûrya wergirin. Egerçî heta êsteş kes şitêkî wekû maf wernegirtûwe. 
  1. Nûseranî Kurd û Çapî Kitêb le Sûrya 
 Tenanet lew barûdoxe nalebar û ḧestemeşda hebûwin hendêk nûseranî kurd ke be zimanî xoyan kitêbyan nûsîwe û biławyan kirdûnetewe. Demhewê lêreda çonaûçon cê be cê bûnî em kare le qonaẍe corbecorekanda şî bikemewe. 
 1.1 Zimanêkî Zigmakîy Pêşgîraw 
 Herweha ke pêştir gutra, be zor şêwaz kendûqûł le ser rêgay kełk wergirtin le zimanî Kurdî saz dekirê; her bo nimûne fêrkarî be zimanî Kurdî le qutabxanekan, çapî kitêbekan, govarekan û şirîtekanî dengî û vîdyoyî degeł goranîye Kurdîyekan û tenanet peyvîn be Kurdî le fêrgekanda tûşî kêşe û lemper debê(11). Le serdemî desełatdarîy Feřanse, çapî govar û kitêb be Kurdî azad bû bełam ke Sûrya bû be wiłatêkî serbexo, pêşgirîyekanîş destyan pêkirid. 
 1.1.1 Nûsîn û Çołepêçey Rijêm 
 Nûserî kurd, Ḧusên Ḧuznî Mukryanî, ke le rojhełatî Kurdistanda le dayk bûwe, yekemîn kitêbî Kurdî le Sûrya biław kirdûwetewe. Dwatir Celadet Bedirxan le 1930ekanda hendêkî kitêb be zimanî Kurdî le Sûrya nûsî û biławî kirdinewe. Herweha em nûsere behoy dařêjanî rênûsî latîn bo zimanî Kurdî, bangewazî heye; kitêbekanîşî her bem rênûsewe nûsrawin û biław kirawnetewe. Cêy amaje ye heta ew dem, her be rênûsî ëerebî ristekanî zimanî Kurdîş demûnranewe. Berebere rênûsî Celadet Bedirxan le bakûr û rojaway Kurdistan zortir nasira û be kar hênra. Celadet Bedirxan kitêbekanî be nêwî Kitêbxana Hawarê le Demîşq le 1930ekanda biław dekirdinewe. Herweha peřtûkekanî birakey, Kameran Bedirxan, û çend peřtûkî dîkey be Kurdî le çap dan ke wêkřa de kitêbêkî çûkî biławkirdinewe ke tewerekanyan zortir hełbest, rênûs û ayîn bûn. Sebaret be wergêřekanî kurd, başe bizanîn yekemîn wergêřawî Kurdî le Sûryada biław kirawetewe. Sa, dahêneranî wêjey Kurdî le Sûrya Bedirxanekan bûwin ke heřetî xoy, desełatdaranî Turkya repêyan nabûn û ewanîş be songey syasîyewe Turkyayan be cê hêştbû. 
 Nûseranî ew pênc kitêbey ke le 1940ekanda le Sûrya biław kirawnetewe, le bakûrî Kurdistanêřa koçyan kirdbû. Honrawekanî yekêkyan be nêwî Cigerxwên be destî rêbwarekan bo rojawa û bakûrî Kurdistan hełgwêzrawin û le berkirawin û lêyan nûsrawe. Her bem çeşne berhemî ew nûserane ke boxoyan le bakûrî Kurdistanêřa hatbûn, dîsanewe bo bakûr hełdegwêzranewe. Ew şêwe hełbest û honrawegele, dinederî xełkêkî zor bûn ke zortir be Kurdî binûsin û bixwêninewe. Yekêk lew berheme here be bayexane ke lew cengeyeda biław kirawetewe, kitêbêkî evîndarane be nêwî Mem û Zîne ke le sałî 1695da nûsrawe. 
 Herweha kitêbêkî rêzimanî Kurdî nûsrawey Reşîdê Kurdîş le 1950kanda biław kirawetewe. Le sałî 1955da, ëusman Sebrî û jimarêk le hawřêyekanî, Cemawerî Jyanewey Ferhengî Kurdîyan1 le Demîşq pêk hêna ke fêrkirdinî kurdekan be nûsîn û xwêndinewey Kurdî le amancekanyan bû(12). 
 Heta êre ew kitêbane ke amajeman pê kirdin, kitêbanî ayînî, hełbest û rênûs bûn. Yekemîn kitêbî çîrok, Cigerxwên biławî kirdûwetewe û paş wî, ëusman Sebrî çend kitêbî pexşanî le1940kan û 1950kanda biław kirdûnetewe. 
 Le 1957 Partî Dîmukratî Kurdistan(PDK-S), be şêwazêkî nayasayî le Sûrya damezra û nihênîyane destî be biław kirdinewey rojnamey dengê kurd be rênûsî latînewe kird. Girîngîy Dengê Kurd, le carûbar leçapdiran û herweha naweřokî syasîy ew rojnameye zortir derdekewt. Nûredîn Zaza ke bo maweyek berêweberî ew bizave bû, le nêw jyannamekey xoyda basî le çap danî çend berhemêkî dîkey Kurdî lew kateda kirdûwe(13). Selaḧ Bedreddîn, yekêk le berpirsekanî dwatrî bizaveke way gêřabûwewe egerçî ew dem zor genc bûwe, le çalakîye nihênîyekanî bizavekeda ke ëusman Sebrî şêwazî xwêndinewey kitêbî Kurdîy fêr dekirdin, beşdar debû(14). 
  
 Le 1960kan û 1970kanda, çapî kitêb be Kurdî le Sûrya kiranî bo nebû. Dew 20 sałeda tenya dû kitêban le Beyrûtê derkewtin, ke nûsrawey dû nûserî kurd, Ekrem Cemîl Paşa(be naz nawî C.P.C) û Cigerxwên bûn. Lêreda şayanî amaje ye ke têzî Muḧemed Enwer ëelî sebaret be çîrokî evîndaraney Kurdîy Mem û Zîn le 1972da bûwe ke le zanistgay Qedîs Yûsifî Lubnan pêşkeş kirawe(15). Ta ew kate le zanistgayekî ëerebîda hîç têzêk le ser wêjey Kurdî nenûsrabû. 
 Be hoy ewey ke leçapdanî govar û kitêb le serdemî desełatdarîy Feřensîyekanda heta 1946 rêpêdiraw bû, leçapderekan, çapxanekan û şarî leçapdanî çapemenîyekan nasraw û dyar bûn. Dwatir em doxe gořa û helûmercî miłhuřî û lasarîy karbedestan, way beser nûsere kurdekanda hêna ke kitêbekanyan yan le Lubnan(Beyrût) biław dekiranewe yan le Demîşq le çap dediran û dîsanewe be nêwî Lubnanewe biław dekiranewe. 
 Heta 1980kan tewawî ew kitêbane ke le Sûryada biław kirabûnewe, le bakûrî Kurdistanêřa hênrabûn. Bo yekemîn keřet, le 1980kanda, le nêwan ew nûserane ke şitêkyan biław bûbûwewe, hebûn nûseranêkî lawîş ke le 1950kan û 1960kanda le Kurdistanî rojawa le dayk bûbûn. 
 Le 1990kanda ejmarêk nûserî lawî nawxoyî re nêw hatbûn û zor raste eger biłeyn eme piřbayextirîn dehe lebarî nûsîn û çapî kitêbewe bûwe. Detwanîn way bo hełdeyn ke em bûjaneweye akamî ew binaẍe û binçîneye ye ke pêştir le rojaway Kurdistanda nirabû; herweha zorbûnî peywendîyekanî rojawa letek bakûr û başûrî Kurdistan kargêřîy çakî hebû. Dîkey hoye Girîngekan detwanin emane bin: çalakîy syasîy ḧîzbekanî Kurdistanî rojawa, peresitandinî peywendîyekan, pirogirame Kurdîyekanî televîzyon, çapemenîy Kurdî le ewrûpa, be kar hênanî zarekî û nivîskîy zimanî Kurdî le hemû bwarêkda le paş rizgarîy kurdekanî bakûrî Kurdistan le jêr çepokî rijêmî seddam. Cêy amajepêkirdin e ke le 1980kanda, hendêk lew kurdane ke le henderanê xwêndbûyan, hatinewe Kurdistanê û bayexêkî zor û zebendtiryan be girîngîy zimanî Kurdî da. Hendêk govarîş be zimanî Kurdî le çap diran û fêrge bo fêrkarîy zimanî Kurdî bo kurdekan rêkixra(16). Le nîwey dûhemî 1980kanda çend girûpêkî hunerî û folklor rwangegelêkî nwêyan le wêjeda afirand. Benêwbangtirîn girûp, Koma Xanî bû ke le 1988da le Ḧeleb le layenî şaëîr, Miḧemed Ḧemo damezra û komîteyekî 5 kesî, karekanî cê be cê dekirdin. Le paş nêwbiřêkî kurt le 1992da, le serřa çalakîyekanî dest pê kirdewe. Herweha girûpî Koma Xanî, Fêstîvałî Honrawey Kurdî1 le 22 tişrînî yekem, sałyadî koçî dwayîy şaëîr Cigerxwên, rêkxist. Ew roje wekû rojî şîërî Kurdî le Sûrya nasraw e. 
 Egerçî zorbey nûseranî çînî pêşû kesayetîgelî ayînî bûwin, bełam zorbey ew nizîkî 55 nûsere ke le 1990kanda şitêkyan le çap dirawe, zayîndirawî 1950kan û 1960kan in ke pyawî ayînîyan bedegmen têda ye. Her lew heřeteşda bû ke dû jinî nûserî kurd, Dya Cwan û Keça Kurd, bo yekemîn car nûsraweyan le çap dirawe. 
 Le seretay 2000kanda çend kitêbêkî hendêk tazenûser biław kiranewe. Herçend le 12 azarî 2004da le katî yarîyekî dûgolî le şarî Qamişlo, ëerebekan û kurdekan angija bûn û be gwêrey serçawe Kurdîyekan, 40 kesan ke zorbeyan kurd bûn le germey şeřekeda ke bo dîkey şarekanîş gwasrayewe têçûn. Be pêy hewałekanî wezaretî nawxoyî, 25 kesan kujran, setan Kurdîş birîndar bûn û destbest kiran (17). Le weha helûmercêkî piřlasarî û zorkarîda, tenya çwar nûser twanyan kitêbî Kurdî dew sałeda le çap den. 
 Tenya 8 jinan le nêw nûserekanî rojaway Kurdistanda hebûwin. Egerçî ejmarî danîştûwanî bakûr le ḧandî rojaway Kurdistan le hełsengandinda naye, bełam ejmarî nûseranî jinî rojawa le bakûrî Kurdistan zortir e. 
 Pitir le yek le sêy nûserekanî rojaway Kurdistan le Qamişlořa hatûwin û ewey dîkeşyan xełkî dîkey nawçekan, wekû ëefrîn û Ḧesîçen. 
 Kełkwergirtin le naznaw le nêw nûsere kurdekanda, betaybet le rojaway Kurdistan, zor bawe. Be gwêrey twêjînewekanî min, lanî kem 56% le 95 nûserî rojaway Kurdistan ke le Sûrya û Lubnanda berhemyan biław kirawetewe le naznaw kełkyan wergirtûwe(18). Rast e hebûnî lemper û dwakewtine yasayîyekan hoy ew nêwgořîne ye(19). 
 1.2 Wergêřawekan 
 Bedegmen le rojaway Kurdistanda wergêřaw le çap dirawe. Nûserî jin, keça kurd, zortirîn jimarî wergêřawî heye. Herweha çûnkînê hîç leçapderêk xoy bo wergêřawekan şiłwê naka, zorbey weha berhemanêk le ser hest û wîstî nûserewe bexořayî werdegêřdirênewe. 
 1.3 Nivîsyarekan, Dařêjerekanî Rûpeř û Deqî Kitêb 
 Zor kat nivîsyarî û dařêjanî şêwazî nûsînî deqî kitêbêk le layenî nûser yan hevalekanî nûser, wate dûr le şarezayîyekî tewawewe cê be cê dekirê; her bo ye em beşe le leçapdanî kitêb, rêkûpêkîyekî odey nîye. 
 Heşin kesanêk ke bo dařêjandinî peřtûkekeyan pare deden. Bo wêne, Miḧemed 
 Ḧemo, be qisey xoy 100 dularî emrîkî bo dařêjanî kitêbekey dawe (20). 
 Zorbey tazenûserekan lew hawřê û biraderaneyan ke le nivîsyarî û şêwazî rast nûsînî Kurdî şareza n, daway nivîsyarî nûsrawekanyan deken; dena ewey dîke ew emekeş boxoyan cê be cê deken. 
 1.4 Rêkxirawekanî Nûserekan 
 Egerçî hendêk le nûsere kurdekan endamayetîy Kurd PEN1 deken ke nawendekey le Ałmanda ye, bełam boxoyan rêkxiraweyekyan le Sûryada nîye. 
 Nwênerayetîy Kurd PEN le Sûrya le sê nûseran pêk hatûwe: Rezoyê Osê, Konê Reş û be serokayetîy nûserî jin, Bêwar Birayim be rêwe deçê(21). 
 1.5 Roje Edebîyekan, Kobûnewey Sałyadekan, Kêberkê û Xełatekan 
 Dew çend sałeda kurdekan le Sûrya rojanêkî taybetyan bo honrawe xwêndinewe terxan kirdûwe ke "Fêstîvałekanî Hełbestî Kurdî2"yan nêwe. Fêstîvałeke yekem car le sałî 1993da le layenî Koma Xanî rêk xira. 97 banghêştkiraw le Ḧeleb le şewî 21 tişrînî yekemî 1993 le małî Miḧemed Ḧemoda ko bûnewe. 21 kesan lem beşdarane ke şaëîr bûn hełbestekanyan xwêndinewe. Rojî dwatir, 22 tişrînî yekemî 1993, her ew taqime, fêstîvałî hełbestî Kurdîyan le ëefrînda be rêwe bird ke nêzîkî 150 kesan beşdarîyan kirdbû. Sałî dwatir, fêstîvałeke le 22 tişrînî yekemda le ëefrîn, Qamişlo û Ḧeleb be rêwe çû(22). 
 Weha fêstîvałanêkî hełbest be nihênî rêk dexiran ke le aqarêkî dûrdest yan jêrzemînêkî lepêşdyarîkirawda be rêwe deçûn. Cêy amaje ye ke ejmarêkî kem le beşdaran şaëîrî jin yan ëereb bûn. Beşdarekan be şêwazî zarekî yan nivîskî banghêşt dekiran. Le ḧewtemîn fêstîvał le sałî 1999da, hêze emnîyekan rêkxirawekeyan têk da û çiřekeyan gał da. Her bem boneyewe, şêwazî corbecor û nwê bo banghêştkirdinî beşdarekan be kar hênra, neweka hêze emnîyekan pêyan bizanin. Bo nimûne, le banghêştnamey heştemîn fêstîvał le sałî 2000da, Demîşq wekû pêge nasêndira keçî zarekîyane şwênî rasteqîney fêstîvałeke rageyendira; bełam dwayî polîs pêy zanîn û qołbestî kirdin. Jimarî beşdarekanî fêstîvałeke hemû sałêk wekû yek nebûwe; bo nimûne yangzehemîn fêstîvał ke le sałî 2003da be rêwe çû 58 şaëîr beşdaryan lê kirbû(23). 
 Le hendêk sałda, wekû sałî 1992, rojî rojnamewanîy Kurdî le 22 nîsan le şarekanî Qamişlo û Ḧeleb(24) be rêwe çuwe. Le sałî 2006da, rojî rojnamewanîy Kurdî ke be rwałet be nêwî "Pêkhate Folklorekan" yan "girûpanî ferhengî"ewe bûn, le şwênanî corbecorî rojaway Kurdistan, rêkdexiran. Le Qamişlo, kobûneweyek le 22 nîsanî 2006da her bem çeşne be rêwe çû(25). Herweha rêkxirawegelî peywendîdar legeł sałyadekan, bo rêzlênanî nûseranî koç kirdû wekû Celadet Bedirxan, Cigerxwên, ëusman Sebrî û Rewşen Bedirxan be rêwe deçin(26). Weha kobûnewegelêk, wekû ewey ke le Ḧeleb be sî çil kesan be rêwe deçû, nihênîn(27) û beşdarekan zarekî yan le rêgay têlêfonewe banghêşt dekirên. Ê stakeş hêşta awa girûpanêkî "ferhengî" le rojaway Kurdistanda mawin(28). 
 Lem dwayîyaneda peywendîy nêwan nûsere kurdekan le dîkey beşekanî Kurdistan zorbûneweyekî berçawî bexoyewe dîwe. Bo nimûne, ew nûserane ke le rojaway Kurdistanda dejîn, lew fêstîvał, sîmînar û kobûnewegele ke le layenî şaredarî û dezge ferhengîyekanî bakûr û başûrî Kurdistanewe rêk dexirên beşdarî deken. 
 Kurdekan biřyaryan wa bûwe lew bêderetanî û çełemeyeşda bitwanin xełatekanî hendêk le kêberkê û kobûnewekan dabîn biken. Bo nimûne, le azarî 1992da govarî Gelawêj kêberkêyekî hełbestî be rêwe bird(29) û herweha le 1993şda rêkxiraweyekî kurteçîrokî rêkxist(30). 
 Le 1996, 1997 û 1998da girûpî Xanî sê kêberkêy hełbest û dû kêberkêy çîrokî rêkxist. 40-50 hełbest û 12-15 çîrokî bo nardiran. Agadarînamekan le govar û rojname Kurdîyekanda biław kiranewe. Tenanet hebûn kesanêk ke le bakûr yan rojhełatî Kurdistanewe beşdarîyan kirdbû. Bo xełatî yekem 5000 hezar lîrey sûrî(96.2 dolarî emrîkî), xełatî dûhem 3000 lîrey sûrî(57.7 dularî emrîkî) û xełatî sêhem 1000 lîrey sûrî(19.3 dularî emrîkî) dabîn kirabû(31). 
 Herweha xełatêkî taybet be beşî hełbestîş le fêstîvałî hełbestî Kurdî ke gi sałêk le 1993řa be rêwe çuwe pêşkeş dekirê. Xełatêkî dîke ke be nêwî şaëîr, ëusman Sebrî nêw nirawe bew kesane dedirê ke le bineřetewe kurd nîn bełam be çeşnêk yarmetîy kurdekanyan dawe. Em xełateş hemû sałêk le 2 şubatî 1999řa pêşkeş kirawe(32). 
 Konê Reş, Seydayê Tîrêj û Dilawerê Zengî le rojaway Kurdistan, le wergirekanî hendêk le xełate edebî û ferhengîyekan in ke le 1990kan û 2000kanda le başûrî Kurdistan xełat dirawin(33). 
 Pare, kitêb yan çend qebare le govarêk, kartêk yan diroşmêkî zêřînî çikole wekû xełat be serkewtûwekanî kobûnewekan pêşkeş dekirê. 
 2- Çapî Kitêb be Kurdî le Sûrya 
 Be gwêrey dozrawekanî min, jimarî tewawî ew kitêbane ke be Kurdî heta 2006 biław kirawnetewe, 220 kitêbe. 
 2.1 Serdemî Desełatdarîy ëusmanîyekan 
 Be pêy serçawe Kurdîyekan, le sałî 1914da, Ḧusên Ḧuznî Mukryanî, maşênêkî çapî le ałmanda kiřî û le 1915 hełîgwaste Ḧeleb, ew şare ke karî têda dekird; dwatir le sałî 1925da bo şarî Rewandizî başûrî Kurdistanî ragwast. Eme yekemîn maşênî çapî başûrî Kurdistan bûwe ke xawenêkî Kurdî hebûwe(34). Egerçî hendêk serçawe amaje bewe deken ke kitêbêkî Ḧusên Ḧuznî Mukryanî(35) be Kurdî le sałî 1916da le Ḧeleb biławkirawetewe û herweha govaranêk wekû Kurdistan, Çyayê Kurmanc, Botan, Dyarbekir(36) le çapxaney wîda le çap dirawin, bełam hêşta rastî ew witarane neselmêndirawe(37). 
 Emin hîç kitêbêkî Kurdîm nedîwetewe ke le germey ëusmanîyekanda le Sûrya le çap dirabê. 
 2.2 Serdemî Desełatdarîy Feřensîyekan 
 Egerçî le mawey desełatdarîy Feřensîyekan, fêrkarî be zimanî Kurdî le xwêndgekanda rêy pê nededira bełam çapemenîş be Kurdî bergirî lê nedekira. Yekemîn kitêbî Kurdî ke le Sûrya biław bûwetewe, nûsrawey Ḧusên Ḧuznî Mukryanî(38) e ke be şêwezarî Kurdîy nawencî(Mukrî) le 1925da nûsrawe. Biław kirdinewey kitêban be şêwezarî Kurmancîş le 1930kanda destî pê kirdûwe. 
 Le paş damezranî komarî Turkya, hendêk le rûnakbîr û zanyare kurdekan wiłatî xoyan berew Sûrya be cê hêşt. Yekêk lem bilîmetane, herwa ke pêştir amajey pê kira, Celadet Bedirxan bû ke pêş le çap kirdinî kitêbî Kurdî, govarî Hawarî be rênûsî latînewe le Demîşq le 1932da biław kirdewe. Egerçî le biław kirdinewey govareke le 1935da pêşgirî kira, dîsanewe le mawey cengî cîhanî dûhemda, le 1941řa heta 1943, biław kirayewe. 
 Govarêkî dîke be nêwî Ronahî le Demîşq, le nêwan sałekanî 1942 û 1945da be destî Celadet Bedirxan le çap dira û herweha birakeşî, Kameran, dû rojnamey be nêwî Roja Nû(1943-1946) û Sitêr(1943-1945) le Beyrût le çap dan. 
 Kitêbekanî şaëîrî benawbang, Cigerxwênîş bo yekem car le 1940kanda le Sûrya biław kirawnetewe. 
 Le dirêjey cengî cîhanî dûhem, radyo Levant le Beyrût le jêr çawdêrîy Feřensîyekanda bernamey be Kurdî biław dekirdewe bełam le 1946da ew bernamegeleş rawestêndiran(39). 
 2.3 Serdemî Ḧikûmetî Sûrî le paş Desełatdarîy Feřensîyekan (1946-2000) 
 2.3.1 Nêwan Sałanî 1946 û 1962 
 Le mewday nêwan sałî 1946, ke Sûrya wekû ḧikûmetêkî serbexo nasêndira, û sałî 1959, 14 kitêban be Kurdî le Sûrya û Lubnan le çap diran. Hendêk lewane hełbestî şaëîre kurdekanî serdemî kilasîk wekû hełbestekanî Eḧmed Xanî û melay Cizîrî bûn; ewaney dîkeş berhemî nûseran Cigerxwên, ëusman Sebrî û Reşîdê Kurd xełkî bakûrî Kurdistan bûn. 
 2.3.2 Serdemî Ḧikûmetî Ḧîzbî Beës(1963-2006) 
 2.3.2.1 Nêwan Sałanî 1963 û 1990 
 Ḧîzbî Beës ke le azarî 1963da desełatî be destewe girtbû, boçûnî pêşûy bo ëereb kirdinî kurdekan şwên kirdewe. Gełałey Qayşî ëerebî1 ke le 1962da destî pê kirdbû, le 1963 zortir lêkołînewey le ser kira û berêweberî polîsî syasî, Miḧemed Teleb Hîlal, amancekanî em gełałeyey rageyand ke serekîtirînyan, cwê kirdinewey kurdekan le dû layenî sinûrî sûrî-turkîda bû. Cê be cê kirdinî em gełałeye, pêwîstî be xulqandinî nawçeyekî nwêy ëerebî bû; nawçeyek be dirêjî 375 kîlomîtir û 10-15 kîlomîtir berînayî ke ëerebekanî parêzgakanî nawendîy wiłatî bo cêgirîy kurdekanî sersinûr dehêwrand û kurdekanîşî bo nawçe nawxoyîyekan detarand(40). Em gełałeye rêxoşkerî mebestêk bû ke le kełk wergirtinî kurdekan le fêrkarî û pîşe pêşgirî dekird kewa bem şêwaze bitwandirê kurdekan le wiłat bikoçdirên û ewaneş ke ëerebî qse naken le mafe jyarîyekan bê beş bikirên. Rwanînî Sûrya be zimanî Kurdî, nimûneyekî zor raşkaw û berçaw le zimankujîye(41). Le yekemîn de sałî desełatdarîy beësekan le Sûrya tenanet yek berhemî kurdîş le çap nedira. 
 Egerçî yasa û destûr le mawey dabezandinî em gełałeye gořankarîyekî beserda nehat, bełam paş 1976, yasakey Ḧafîz Esed derûy dijayetî legeł kurdekanî tozêk berîn kirdewe û helûmerceke nextêk rûy le xasbûnewe na. Ḧafîz Esed, bo nimûne, gełałekanî dabeşkirdinî danîştûwan le nêwan devere corbecorekanî hełweşand(42). Herweha be çakî degeł beësekan ke le ëêraqda desełatdar bûn nedecûłayewe û letek Turkyaş tûşî kêşe bû. Her bew boneyewe, ḧikûmetî Ḧafîz Esed têdekoşî peywendîyekanî legeł kurdekanî dij be rijêmekanî ëêraq û Turkya, le ser binemayekî hawřêyane, biparêzê(43). Herweha ke amaje pê kira, kitêbî nûsere nawxoyîyekanî rojaway Kurdistan, bo yekemîn keřet le 1980kanda biław kirawnetewe. 
 2.3.2.2 Nêwan Sałekanî 1991 û 2000 
 Be witey hendêk le nûsere kurdekan le rojaway Kurdistan, rijêmî Sûrya bo heřetêk paş dařûxanî yekêtî Sovyet le 1991da legeł kurdekan be rewtêkî nermûnyananewe akarî kird, hełbet bê ewey gořankarîyekî destûrî rûy dabê(44). Ew derfete be hawkat bûn regeł pere sitandinî bizûtinewey neteweyîy kurdekan le başûr û bakûrî Kurdistan û herweha geşe kirdinî ejmarî govare Kurdîyekan lew nawçeyane û ewrûpa, kargêrîyekî çakî le ser le çap diranî kitêb le Sûrya û Lubnan le 1990kanda dana. Bo nimûne, 3 kitêban le 1970kan, 20 kitêban le 1980kan û 111eş le 1990kanda le çap diran. Herweha ser hełdanî çeşngelêkî nwêy edebî wekû jyanname û bîrewerî le 1990kanda hate arawe. 
 Yekemîn govarekan le layenî Bedirxanekanewe le Sûrya û Lubnan le nêwan sałekanî 1932 û 1946da biław kirawnetewe. Le paşda, bo firetir le 10 sałan hîç govarêkî Kurdî biław nekirawnetewe. Dwatir rojnamey "Dengê Kurd" be şêwazêkî nayasayîyewe le layenî Partî Dîmukratî Kurdistanewe biław kirawetewe ke her ewe çapî govarî be Kurdî berew qonaẍî dûhem pêş bird. Egerçî eme şeqawêkî girîng bû bełam paş lêkbûnewey bizaveke wekû dû beş le 1965da, rojnamekan berebere rûyan be ëerebî nûsîn hênawe(45). 
 Eger govarî Agahî ke gi sałêk le layenî mela Ḧesenê Kurd(Ḧesen Hişyar) bo mawey 19 sałan, le 1966řa heta 1984, çap û kopî dekira(46) re çaw negirîn, dûhemîn riçey bêdengî le sałî 1968da be le çapdiranî govarî Gulistan şika. Cigerxwên nivîsyarîy em govarey le esto bû û be fotokopî biław dekirayewe. Be pêçewaney Dengê Kurd ke rojnameyekî syasî bû, gulistan govarêkî ferhengî û edebî bû. Le 1979da govarêkî ferhengî û edebîy dîke be nêwî Gelawêj destî be kar kird. Ew sê govarane bo mawey 11 sałan le layenî partîye syasîyekanewe biław dekiranewe. Govarekanî tir ke be Kurdî le layenî partîye syasîyekanewe biław kirawnetewe birîtîn le: Sitêr(1983-1993), Xunav (1986-1995), Roja(1991), Newroz(1995) û Deng(1995) (47). 
 Yekemîn govarî Kurdîy Sûrya ke keynûbeynêkî legeł siyasetda nebû, le paş çapkirawekanî Bedirxanekan, Gurzek Gul bû ke le 1989da biław kirayewe û le 1992şda destyan be serda gîra. Înca hendêk govarî ferhengî û edebîy dîke wekû Zanîn (1991-1997), Aso(1992), Pirs (1993), Hêvî (1993), Delav (1995), Xwendevan (1995) hatine gořê(48). Êstekanê zorbey em govarane çîdîke le çap nadirên. Be pêy zanyarîyekanî min, ew rojname û govarane ke le Sûrya le 2006řa biław kirawnetewe: Gulistan, Pirs, Newroz, Jîn, Roj û Azadî bûwin. Sê rojnamey yekem, be Kurdîn û ewey dîkeş be hertik zimanî Kurdî û ëerebî nûsrawin. Jîn, Roj û Azadî nêwî dû çapemenîy cyawaz in ke herdûkişyan ew nêweyan hebûwe(dû Jîn û HTD)(49). 
 Rûn e ke ew govarane ke nayasayîyane biław dekirênewe, degeł zor çełeme û tengda keşûtûş dekewin. Bo nimûne, biław kerekan bo peywendî, le ser berhemekanyan natwanin nêwnîşanî xoyan binûsin. Le ser govarî Zanîn awa "nêwnîşan"êkim dîwetewe(50): 
 Nêwnîşanî govarî Zanîn: 
 Sûrya – Qamişlo – Postî Nûsînge() 
 Bê ewey jimarey postîy nûsîngeke dirabê, nêwî şareke nûsrawe! 
 Biławkerekanî govarî Gelawêj wayan bo derxistim ke: "le ber hendêk ho, natwanîn nêwnîşanî govareke binûsîn, her bo ye postî nûsîngekeman bê jimare danawe û bo peywendî legeł xwênerekan û nûserekanîş amajeman be telêfon û faks nekirdûwe. Peywendî û ałûgořîyekan le ser estoy hawřêyan û biławkerekanî govarekeda ye. (...) Sereřay tewawî berhełistekan, hîwaman heye govareke le ser pêzanîn û layengirîyewe, bem çeşne nwê û hawçerxewe biław bêtewe. Dena nivîsyarekan debê xêrakarekan be kaẍez û pênûsan pilketî bikenewe û bo şêwazî naxoşî kon hełgeřênewe"(51). 
 2.3.2.3 Serdemî Beşar Esed(Seretay Sedey 21em) 
 Beşar Esed le sałî 2000da desełatdarîy Sûryay pê espêrdira. Yasay destûr sebaret be çap û biław kirdinewey pertûkan lew serdemeda rageyendira. Em yasaye xawenekan û berêweberanî çapxanekanî naçar dekird bo biław kirdinewe û le çap danî kitêbekanyan form piř bikenewe û xo tomar biken. Be pêy ew yasaye, ew kese ke bê bełge û be bê rê pê diran şitêk biław bikatewe siza dedirê. Bo nimûne, yekêk le çapxane benêwbangekan bo le çap danî bê bełgey ferhengêkî Kurdî daxira û herweha zor bûwin ew kitêbfiroşîyaneş ke bo firoştinî ranegeyendirawî kitêb bergirîyan lêkira. Her boye hendêk le çapxanekan ke caran kitêbî Kurdîyan le çap dedan wazyan lew kare hêna. Eme witey nûserêkî kurd e: " egerçî çapî kitêb be Kurdî caran pêşgirî lê dekira, waman be rêwe biribû ke be parey zor dan û bertîlewe cê be cê debû. Bełam paş ew yasaye çapxanekan le ber metirsîy sizay qurs diran, çîtir milyan bemeş nededa"(52). Nûserêkî dîkeş dełê:" rêgayekman bo hełbijardin nebû cige le hełatin bo başûrî Kurdistan yan henderan(ewrûpa yan Sitemboł). Le Sûrya dest be ser zwanekeman gîrawe û çapîş lêreda giran û esteme"(53). 
 Ewaneş ke le rêgay wezaretewe we dûy bełgey fermî bo le çap danî kitêbî 
 Kurdî dekewin, qetî nagenê. Bo nimûne, Miḧemed Ḧemoy nûser le bê encam bûnî daxwazekey le wezaret basî dekird(54). rêbazî le çap danî kitêb be Kurdî tenanet êsta le doxêkî piřçeqłûdiřûtirîşda ye. 
 2.3.2.3.1 Paş Rûdawekanî Qamişlo 
 Herweha ke pêştir bas kira, paş ajawley nêwan kurdekan û ëerebekan le Qamişlo le 12 marsî 2004, û dway serdemî letm û zorkarîyewe, tenya 4 kitêban le çap dirawin. Paş sałî 1990 eme newîtirîn astî ejmarî kitêbî leçapdirawî sałane le Sûrya û Lubnan bûwe. 
 Be witey hendêk le nûsere kurdekan, dew sałeda damirkandinî xawenekanî çapxanekan zortir bûwewe. Jimarêk lew xawenaneş ke bo çapî kitêbî Kurdî pareyekî zortiryan deda kişanewe û çîdîke neyanwêra waş biken. Pêştir, be taybet le 1990kanda, hêzî dasepandin hênd zebend nebû, polîs le ser nextêk şit çawî deçûqand. Be gwêrey qisey nûserêk, le dway rûdawekanî Qamişlowewe, gořankarîyek le akarî biřêk le xawenî çapxanekan sebaret be kurdekan debîndira. Ewan deyangut: "êwe, kurdekan, legeł amrîkayîyekanda n. Ê we gerektan e wiłatekeman parçeparçe kenewe". Her ew nûsere degêřêtewe " rijêm kurdekanî le çawî ëerebekanda naḧeztir kirdûwe"(55). Renge eme destkewte nwêyekeyan bê! 
 Tundûtêjî û dasakandin tirs û diłeřawkêy bo kurdekan be xełat hênabû û zorcaranîş hebû, kurdekan boxoyan çapkirawe Kurdîyekanyan le tirsan le nêw debirdin. Jinêkî şaëîr dełê:" ew dem ke xebatgêře kurdekan le 2004da geyştne ëefrînê, desełatdarekan destyan be pişkinînî xanûberey xełkî nabû. We dûy "bełge"î dij be xełkî degeřan. Boye xêzanî minîş 200 pêkhatû le hełbestekanim ke le małêda kom kirdbûnewey le bin ëerz ḧeşardinewe". 
 2.4 Ejmarî Leçapdan û Çeşnanî Edebîy Kitêbanî Leçapdraw le Sûrya û Lubnan 
 Le nûsrawe pêşuwekanda amajeman kird ke le ëezretî sizadiran û bo fêłûfeter kirdin le polîsan, xawenî çapxanekan û nûserekan, Lubnan(Beyrût)yan wekû wiłatî le çap danî zortirîn ejmarî kitêban le Sûrya denasand. Le rastîda bedegmen hełdekewê kitêbêkî Kurdî le Lubnan(Beyrût) çap bikirê. 
 Kokirawey kitêbe leçapdirawekanî Sûrya û Lubnan le ser rîzî mêjûy leçapdiran le xiştekey serêda dandirawe. ye. 
 Emeş kitêbanî çapkiraw le Sûrya û Lubnan bepêy babet û çeşnî edebîyanewe 
 Herweha ke debînin, firetir le nîwey çap kirawekan(50.9%) hełbest in. Ta ew radeye bîzanim, 9 kitêban lewane, wergêřawen ke şeşyan le ëerebîyewe hêndirawnete ser Kurdî. Lanî kem 6 kitêbî ëerebî hen ke be rênûsî latîn nûsrawnetewe. 
 2.5 Rageyandnekanî Kitêb û Pêdaçûnewekan 
 Rageyandinekanî kitêb be Kurdî detwannin lew govar û rojnamegele ke le layenî kurdekanewe biław dekirênewe yan le ser małpařekanyanda bibîndirênewe. Kurte zanyarîyek sebaret be çapkirawekan degeł rûpeřî kitêbekan yan xiştey berheme nwêyekan, herweha witûwêj legeł nûsere kurdekanîş lewêda dadendirên. Cêy amaje ye ke pareyek bo rageyandinî kitêb yan saz kirdinî ketelog nadirê. 
 3. Çapî Kitêbî Kurdî le Sûrya û Lubnan 
 3.1 Biławkere Kurdekan 
 Le Sûrya tenya be hendêk le kitêbe kurdîyekan bo leçapdiran û biławkiranewe rêdirawe ke baştir waye eweş her be heławêr bizanîn. Cige lewane, hîç çapxane û biławkerewey yasayîy kitêbî Kurdî hebûnî nîye. Be reçawnegirtinî peřtûke amajepêkirawekan, kitêbe Kurdîyekan nêwî leçapderyan regeł nebûwe yan bişbûbê nêwî çapxanegelêkyan legełda bûwe ke rast nîn. Zorbey kitêbekan le batî Sûrya, Beyrûtyan wekû şwênî leçapdiran nêw birdûwe, her boye natwandirê rûn bikirêtewe ke kêhe kitêb le rastîda le kwê le çapdirawe. Le ser biřêk le kitêbe Kurdîyekan, ew nêwanem wekû nêwî çapxane dîwnetewe: 
 Herweha le serê debînin, çapxaney Govarî Aso, çapxaney Govarî Zanîn û çapxaney Govarî Zevî nêwekanyan le govare Kurdîyekanyanewe wergirtûwe. Le ser çwar kitêbî Kurdî nêwî em çapxanegelem dîwnetewe: 
 Hendêk lem çapxanegele rasteqîne n û ewey dîkeş ne. Bo nimûne, çapxaneyek be nêwî Fiřoke her nîye. 
 3.2 Çapxanekan û Çapkirdin 
 Çap û biławkirdinewey kitêb le Sûrya be pêy yasay jimare 50 î destûrî1 22 eylûlî 2001ewe darêjrawe. Begwêrey bendî 6, xawenan û beřêweberanî çapxanekan debê hemû şitêk sebaret be çapkirawekanyan be pêy mêjûy leçapdan degeł babet, nêwî nûser(ekan) û ejmarî leçapdiran tomar biken û raybgeyenin. Herweha debê kitêbekanyan be beřêweberîy giştî û hêze dadwerîyekan pêşan den. Leçapderekan debê be pêy bendî 7 le rojî çapda kopîgelî tewawî kitêbekanyan, letek zanyarîyekan sebaret be babet, nûserekan, wergêřekan û ejmarî leçapdiran, be Wezaretî Zanyarî2 bigeyenin. Dyare ke em kopîgele bo sansor kirdinî pêş le çap pêwîst in û herweha helêke bo Wezaretî Zanyarî ke bitwanê beranber bûnî destnûse nardirawekan legeł kopîy kitêbeke hełsengênê. Bo her kitêbêk ke wîst le ser çapî bê, debê leçapdereke le layenî Wezaretî Zanyarîyewe rêy pê dirabê. Şeş kopî le destnûsekanî her kitêbêk debê bo Wezaretî Zanyarî binêrdirê. Mawey bełgewergirtin le wezaret be pêy kitêb dyarî dekirê; gahez nêwan ḧefteyek ta şeş mangan dexayênê(56). Be witey hendêk le nûsere kurdekan, le katêkda basî kitêbêkî Kurdî dête arawe, ew pêçûfilûçane pekyan dekewê! Kitêbe Kurdîyekan her eger geyştne Wezaretî Zanyarî radewestêndirên. Sereřay hemû ew pêdawîstîgele ke le serê gutran, leçapderekan debê kurte basêkîş sebaret be naweřokî kitêbeke be ëerebî binûsin. Wezaretî Zanyarî zor car be dawakarîy leçapdanî kitêbî Kurdî wiłam nadatewe. Tenanet eger dawakarîyeke zorîş peley lê bikirê, wiłamî wezareteke paş çend manganêk werdegîrdirê û bo ewey ke le kołî dawakarîyeke bibinewe denûsin: "kitêbeke guncaw nîye" yan "lêzanêkî zimanî Kurdîman bo hełsengandinî kitêbe Kurdîyekan nîye". Nûser û leçapdere kurdekan boxoyan be başî emane dezanin, boye we dûy rêga nayasayîyekanewe dekewin. Ba yasayek bo pêşgirî le çap û biławkiranî kitêbe kurdîyekanîş le rastîda nebê, her corêk bê wezaret rêyan nadatê. Hemû ew nûsere kurdane ke emin degełyan qisem kirdûwe gutûyane ke le Sûrya zorbey yasakan tenya le ser kaẍez yasa n û be rêwe nabirên. Yekêk lew nûserane doxeke wa rave deka:" yasa lêre wa nasraw e: ew şite ke boçûnî bizavî desełatdarî Beës tûşî dûrengî bika berbest dekirê û eweş neyka rêy pê dedirê. Bo nimûne, kesêk pêş lewey bibirête dadga, dûr nîye çend sałanêk bend bikirê. Degeł desełat le miştûmiřda yîn, bełam hemîşe ême tûşî kwêrewerî û kołewarî debîn. Karbedestanî ḧikûmet be keyfî xoyan detwanin yasa danebezênin. Her boye eger yasayekî nwê le Sûrya dademezrêndirê, xełk dełên:" bîbîse û hîçit hîwa pê nebê!"(57). 
 Herweha ke pêştir bas kira, jimarêkî kem le nûseran hebûwin ke le rêgay yasayîyewe twanîwyane kitêbekeyan le çap den. Nêzîkî de kitêbanim dozîwnetewe ke le Sûrya le rêgay yasayîyewe biław kirawnetewe. Zorbey ew kitêbaneş yan kitêbî zarokanin yan kitêbanêkî peywendîdar legeł folklor in û zorbeyan be dû zwan, Kurdî û wergêřawêkî ëerebî nûsrawin. Nûserekan dełên ke her ew dem kurdêk le wezaret karî dekird ke rêpêdan bo le çap danî kitêbe Kurdîyekanî bo ḧikûmet hełdesengand. Le ser ferman û ray wî, kitêbekan deyantwanî le barî yasayîyewe rêyan pê bidirê û dekira le kitêb firoşîyekanda firoşraban(bo nimûne le Demîşq, Ḧeleb, Qamişlo, ëamûde , Dêrik û Tirbesipî) yan be post bo derewey wiłat nardiraban. 
 Cige lew berhemane ke bo leçapdiran rêyan pê dedira, kitêbe Kurdîyekan be şêwazêkî nayasayîyewe le çapxanekanda le çapdediran yan kopî dekiran, ko dekiranewe û biławyan dekirdinewe. Ejmarî leçapdanî kitêbe kopî kirawekan zorkat kem bûwe. Bo nimûne, Miḧemed Ḧemo, ke cige le kitêbekanî xoy kitêbî dîkey nûseranîşî le çap dawin, dełê nêzîkî 40 kitêb û govarî be babetî coraûcorewe kopî kirdûn û firoştûyin ke le her yekyan 15,20 yan 100 kopîy saz kirdûwe; ke ew ejimare defiroşdiran, kopîyekî zortirî saz dekirdewe. Bo nimûne, ejmarî le çap danî sercem hełbestekanî Cigerxwên geyştûwete 500 kopî, tewawî tewerekanî govarî hawar 130 kopîyan hebûwe. Herweha hendêk le babetekanî govarî Çiya û Nûdemî be kopî le çap dawin(58). 
 Nûserêkî dîke ke nayasayîyane le 1985řa çend kitêbanî be Kurdî le çap dawin yan harîdederî leçapdanyan bûwe, sebaret be vekolîy çend caraney polîs way bo korandimewe:" le 1985da çawpêkewtinêkim regeł xawenî çapxaneyek le Demîşq rêkxist. Kurdekanî zor xoş dewîst û bo leçapdanî nihênîyaney kitêbî Kurdî berqewł bû; dwatir zor kitêb, govar û rojnamey be Kurdî leçapdan ke minîş bo Ḧeleb, Qamişlo, Ḧesîçe, ëamûde, Dêrik û Serêkanîm denardin. Paş çend sałan her lew çapxaneyeda çawim be kurdêk kewt ke dwayî zanîm bo polîsan karî dekird. Kemtir le de rojan çalakîyekanyan boso kirdîn û çapxanekeyan pê daxistîn; xawenekeş bo pêşgirî le şwênkewtinî yasayî deba bertîlî be polîsan daba. Eminîş paş çend mangan xo ḧeşardinewe le nawîsan û bin małan, qołbest kiram. Polîs tûşî xawenî çapxanekey kirdim. Le serînî pyawçakîyewe gutî namnasê û yekem care kesêkî wekû min debînê, boye beryan dam (...). Emin filsêkim le kitêban dest nekewtbû bełam le çapî kitêbekan beşdar bûbûm. Amancim parastin û biławkirdinewey kitêbî Kurdî bû û gerekim bû xizmetî ferhengî Kurdîm kirdbê. Bîrî qazanc û zyanim qet nedekirdewe"(59). 
 Be gwêrey witey nûserekan, hendêk le xełk le barî abûrîyewe harîdederyan bûwin û bo leçapdanî kitêb pareyan dedanê, egerçî ejmarî weha kesanêkîş zor kem bûwe. 
 Horteûberey çapî ofsêtî sê kitêbî biławkiraw le 2005da le layenî Dilawerê Zengîyewe(60), detwanê le giştîda wêneyekî baş le nirxî çapî kitêbî Kurdî bê: 
 Egerçî le Demîşq û Ḧeleb çapxane heye, bełam lew şare sûrîyane ke kurdyan lê nîştecê n çapxaneyek nadozrêtewe. Zorbey kitêbe Kurdîyekan le Demîşq le çap dirawin û hendêkîşyan le Ḧeleb. Le ser hendêk le kitêbekanda nêwî şarî Qamişlo nûsrawe bełam zorkat emaneş her kopî kirawin(61). 
 Le zorbey ew kitêbe Kurdîyane ke le Sûrya le çap dirawin, le hemû têknîkanî pêş le çap wekû dananî perawêz, pêřist û HTD kełk wernagîrdirê. 
 3.3 Ejmarî Leçapdan 
 Ejmarî leçapdiranî ew 36 kitêbe le paş pirsyarkirdin le nûserekanyan bem çeşne rageyendira: 
 Herweha ke dyar e, 12 kitêban lew 36 kitêbe(33.3%) ejmarî leçapdanyan 1000 kopî bûwe û 6 kitêbanîş(16.7%) ejmarî leçapdanyan 500 kopî bûwe. Ejmarî leçapdanî kitêbî Kurdî zorcar le nêwan 40 ta 2000 kopî le gořanda ye. Cêy amaje ye ke ejmarî leçapdanî kitêb be ëerebî le Sûrya zorkat 1000 dane ye(62). Bo zanyarîy xotan, çapî yekemî 23 kitêb lew kitêbe Kurdîyane ke le serê ejmarî leçapdanyan bas kirawe, firoşrawe. 
 Biřyar nîye lem lêkołîneweyeda tîşk bixrête ser her zanyarîyek sebaret be ejmarî leçapdanî govarekan. Le kopîyekî govarî Gelawêj ke le sałî 1992da le çap dirawe, 2500 wekû ejmarî leçapdan nêw birawe û le mełbendekanî Çyayê Kurmanc, Kobanî, Cizîr, Ḧeleb û Demîşq biław kirawetewe(63). 
 3.4 Biławkirdinewe û Firoştinî Kitêb 
 3.4.1 kitêbfiroşîyekan 
 Jimarî kitêbanêk ke bitwanin le kitêbfiroşîyekanda azadane biław bikirênewe legeł ew kitêbane ke le rêgay yasayîyewe le çap dirawin hawřêje ye. Le 1990kanda hendêk lew kitêbfiroşîyane ke xawenî kurdyan hebûwin, nayasayîyane kitêbyan defiroşt. Bo nimûne, le Ḧeleb hendêk kitêb le kitêbfiroşîy Xanî î Elî Cefer û kitêbfiroşîy Bedirxan1 î Miḧemed Ḧemo firoşrawin. ëelî Cefer dwatir le Ałmanê nîştecê bû. Emeş beserhatî Miḧemed Ḧemoy şaëîre: 
 "Ew demî ke le kitêbfiroşîyek le Ḧelebê bûm, polîs carûbar dehat û deypişkinîm. Le 1995da bałbestyan kirdim. Polîsan eşkenceyan dedam û betema bûn bo dezgey emnîy Sûrya sîxuřî bikem û zanyarîyan bo xiř kemewe û wekû kurdêk le bizavanêk wekû Partya Hevgirtina Gelê Kurd yan Partya Yekitiya Demokratoya Kurd beşdar bim. Pêyan gutim eger be qiseyan kem mûçeyekîşm terxan dedenê. Milim neda. Dû didananim le katî eşkenceda şikan. Paşan le bendîxaneyekî kawilî erteşîda bê hîç lêpirsîneweyek kutûdustax kiram. Polîs pêştir dû kurdî Lubnanî be kitêbanêkî peywendîdar legeł kurdewe qołbest kirbûn. Ewanîş her bo ew bendîxaneye hełgwasrabûnewe û bo ḧewt mangan lewê ragîr kiran û dwatir ke zanyan eminîş be boney kitêbewe gîrawim û 700 kitêbanim pê bûwin, zigyan pêm sûta! Gutyan: "eger dû neferan bo dû kitêban her kamyan 7 mangan le bendîxane nîştecê dekirên, renge bo 700 kitêban, tenanet eger newekanî newekanîşt le bendîxaneda bimêninewe her be ḧikûmet qerzdar demênîyewe!" 
 Be hoy firoştinî kitêbî Kurdî, kitêbfiroşîyekem le 1997da daxira. Le 1999 dîsanewe qołbestyan kirdim. Ew car be tawanî leçapdanî kitêb. Le paş manewem le nêw bendêkî taybetî bo 25 rojan, 6 mangî dîkeşyan le bendîxaneda pê rabirdim. Yekêk le beřêweberekan pêy gutim "tawaneket êkcar qurs e. De bizavî nayasayîy Kurdî lew Sûryayeda hen ke dawaxwazîy mafe ferhengîyekanyan deken, bełam eto xerîkî mafxwazî bo xot dekey. Xerîkî ewekî le qise û gutarekanî ewanda ye be rêwe debey!". 
 Le sałî 2000da dîsanewe qołbest kiram û bo 3 rojan bend kiram. Wêřay ew hemû heřeşeûguřeşeye, her keřetêk beryan dedamewe dîsanewe deçûmewe ser kitêbfiroşîyekem û kitêbî Kurdîm defiroştinewe. Le akamda ke polîs dîsanewe le 2001da qołbestî kirdimewe, wayan naneşwên kirdim ke kitêbfiroşîyekem xizmetî zeyonîstekan deka. Îdî helûmerceke zor nalebar bû, boye be naçar eger berdiram hełatim bo Kurdistanî başûr. Paş çend rojan legeł jinekem be têlêfon qisem kird û pêy gutim ke polîsekan małekeyan sengûsûjin kirdûyîn û çî î min bûwe- kitêbekan, sîdîyekan, wênekan û nûsrawekanyan dagîr kirdûm. Be dwamda degeřan. Gutbûyan eger neřomewe jinekem radegwêzin. Dway çend rojan hêrişyan birde ser kitêbfiroşîyekem û çim kitêb, xêrakar û dezgey faks hebûn rayangwastbûn. Hawřêyekanim amojgarîyan kirdim ke neçimewe Sûrya çûnkînê egerî çend keřet tawanbarbûnewem bo hebû; îtir her le başûrî Kurdistanda mamewe. Nûseranî dîke wekû Nasir Ḧemsoro û Syabend Birahîm le Sûrya le bendîxaneda mawnetewe."(64) 
 Sebaret bew kitêbane ke nayasayîyane le çap dediran Miḧemed Ḧemo gutî ewane ke rêpêdirawbûn çatir defiroşran. 
 Ewřokanê dû kitêbfiroşî dîkey Kurdî le Qamişloda n: Bedirxan û Cwan . 
 Eger bo kiřînî kitêbêk ke le kitêbfiroşîyekda defiroşrê parey destbedest bidirêt, kitêbfiroşeke daşikanêkî 40-50% werdegirê û egerîş besełef bê 10-20% daşikanî heye(65). 
 3.4.2 Biławkirdinewey Kitêb 
 Biławkirdinewey kitêb be rêpêdanî wezaretîş pêwîstî heye. Şêwazanî dîke bo ew berhemane ke rêyanpênadirê hen; bo nimûne: 
  Nûserekan boxoyan kitêbekanyan defiroşin û biławyan dekenewe. 
  Nûserekan be yarmetîy hawřêyekan û nêzîkekanyan kitêbekanyan defiroşin û biławyan dekenewe, bê ewe pareyek bew hawřêyane den. 
  hendêk le nûserekan kitêbekanyan be yarmetîy girûpe hełpeřkêye folklorekanewe biław dekenewe. Carî wa ye beşêk le qazanceke(nêzîkî 25%) be kořeke dega, û carî waş e girûpekan dawaxwazane cê be cêy deken. 
  hendêk le bizave kurdekanîş be biław kirdinewe û firoştinî kitêbî ew nûseraney endam yan hogiryan in yarmetî deden. 
 Carûbar nûserekan le batî firoştinî kitêbekanyan, le nêwan hawřêyekan, mindałan û nawende ferhengîyekanda biławyan dekenewe. Ejmarî kopîgelêk ke bem şêweye biław dekirênewe, be gwêrey qisey ew nûserane ke witûwêjim degeł kirdûn le 25 ta 400 dane le gořandaye. 
 Le 1980kan û 1990kanda zor polî fêrkarîy zimanî Kurdî le nêwan kurdekanî Sûryada rêkdexira ke be şêwazêkî fermî rêpêdiraw nebûn û zortir bo mindałan û tazelawekan be rêwe deçûn. Hendêk le nûseran, be witey xoyan, her bem çeşne setan kitêbî xoyan bo em polane be xwêndkarekan û girûpe folklorekan pêşkeş kirdûn. Carî waş bû em polane le layenî nûseranewe be rêwe debiran. 
 Ê stakanê be hoy metirsîdarbûn, kitêbî Kurdî le rêgay namewe nanêrdirên. Le 1930kan û 1940kanda nardinî kitêb bo derewey wiłat cê be cê dekira. Bo nimûne, be gwêrey erşîvî biławkirawî govarî hawar, Celadet Bedirxan xawenî em govare, zor kesanî bo em kare dyarî kird bûn û berbiławane le Lubnan, Mîsr, Emrîka, ëêraq û Ê ran biławî kirdbûnewe. Celadet Bedirxan têkoşîbû emane bo tewawî ew şarane ke kurdyan lê nîştecê ye, be taybet ëêraq û Ê ran binêrê(66). 
 Nûserêk ke êsta le ewrûpada dejî away bo gêřamewe: "le 1990kanda govarekanî Aso û Zanîn û ew kitêbane ke legełyan le çap dirabûn, le Sûrya carcar le rêgay namewe denêrdiran. Bo xo gêl kirdinî karbedestêk le nardinî kitêbe Kurdîyekan be nêwî cyawazewe, bertîlî dirabûyê. Şaëîrêk be nêwî Ferhad Çelebî be ḧałêkûdûbeła le katî nardinî govarêk le rêgay postewe le kêşe derbaz bûbû; hewîstbûy govarî zanîn bo rêkxirawey Kurdî Parîs binêrê û dwatirîş le ser ewe lêyan pirsî û swêndyan dabû. Le 1992da, ew kate ke 21emîn jimarey govarî Sitêrman le çap deda, hawřêyek be nêwî ëebas ke xełkî Qamişlo bû, 5 kopî le govarekey bo Qamişlo birdewe. Çûnke le matoř dexuřî be bîrmanda nedehat kes rêgay lê bigirê û bîpişkinê. Bedaxewe, polîs le Ḧeleb govarekanî dagîr kirdbûn û eşkenceyan dabû. Le akamda koł bû û hêstaş her deşelê(2006)" (67). 
 3.4.2.1 Biław Kirdinewe le Derewey Sûrya 
 Be ray nûserekanî Kurdistanî rojawa, nardinî kitêbî Kurdî bekomeł bo henderan cê be cê nakirê. Egerçî detwandirê jimarêk wekû xełat bo hawřêyan, nûseran yan rêkxirawekan le bakûrî Kurdistan, Lubnan û Erdon le rêgay hatuçûy xełkewe hełbigwêzdirên û çend kitêbêkîş le postî Beyrûtewe binêrdirên. 
 3.4.3 Firoş 
 Cige le nûserêk, hemû ew nûseraney Kurdistanî rojawa ke witûwêjim legełda kirdûn, le nalebarîy firoşî kitêbekanyan basyan kirdûwe û pêyan wa bûwe kitêbekanyan tewawî horteûberekanyan nahêninewe(68). 
 3.4.4 Nirxekan 
 Be gwêrey lêkołîneweyekî sałî 2005, nirxî mamnawendî kitêbe ëerebîye leçapdirawekan le layenî leçapdere kesîyekan le Sûryada 5,71 dolarî emrîkî bûwe(69). Bełam be pêy bînrawekanî min, dew sałeda nirxî mamnawendî kitêbe leçapdirawe Kurdîyekan 75,83 lîrey sûrî bûwe(1,5dolarî emrîkî). 
 3.4.5 Pêşangagelî Kitêb 
 Carûbar bizave Kurdîyekan yan kesayetîyekan, pêşangagelî kitêbyan le Ḧeleb û Qamişlo rêkxistûwe û sebaret be kurdekan û Kurdistan, be ëerebî û Kurdî kitêbyan bo firoş biław kirdûnetewe. Rêkxerî weha pêşangagelî kitêb, Miḧemed Ḧemo dełê ke le sałî 1994da le pêşangayek ke le xanûyekî çoł le Ḧelebda be rêwe çû, 379 kitêbanî danabûn. Le yekemîn rojî pêşangakeda be yarmetîy bizave rêpênedirawe Kurdîyekan zor kitêban hatbûne firoştin. Egerçî, le dûhemîn rojîda polîs hêrşî be ser xanûweke birdbû û lêyan dabûn û kitêbekanyan dagîr kirbûn. 
 3.5 Mafî Çap û Desḧeqî Mafî Çap 
 Ta sałî 2001, Sûrya le wajokerekanî biřyarnamey nêwneteweyîy mafî çap nebû. Le 27î şûbatî 2001, yasay jimare 12 le ser parastinî mafî çap pesend kira ke bem çeşne mafî çapî nûserêk le mawey jyanîda û tenanet bo 50 sałan paş mergî deparêzrê(70). 
 Nûsere kurdekan le Sûrya boxoyan kitêbekanyan le çap deden û mafî çap her hebûnî nîye. Bo nimûne nûser, Dlawer Zengî, maweyek paş mare biřînekey, kelûpelî małekey firoştbûn û parekey bo leçapdanî yekemîn berhemî hełbestî terxan kirdbû. Boxoy dełê: "Hemû kesêk lêreda em rûdaweye dezanê", deşłê, " be hoy em rûdaweye, pênc mangan paş jinhênanekem, xêzanekem lêm qełs bû û geřayewe małe babî. Dû mangî nexayand jyanekeman têk dira."(71). 
 3.6 Dizîy Edebî 
 Hemû katêk kitêbanêk le layenî ew nûserane ke bo derewey wiłat koç deken yan hendêk lewane ke koçî dwayî deken, dîsanewe le rêgay fotokopîyewe le çap dirawnetewe û le Sûrya bê agadarîy xawenî mafî çapeke, biław kirawnetewe. Ew kesaney em kare deken dełên bemetirsîyewe wa deken û bo qazanc nîye bełkem bo hestî nîştimanperwerî ye. 
 3.7 ISBN1 
 Sûrya le sîstemî ISBN da nenasêndiraw e, boye zorbey ew kitêbane ke be ëerebî yan Kurdî biław dekirênewe bêberî le ISBN in. Hendêk nûser ISBN le Lubnanewe werdegirin(72).  
 4. Xwênerekanî Kitêbe Kurdîyekan û Hogirekanî kitêbxanekan le Sûrya 
 Pêş lewey ke be wirdî em babete werd deynewe, debê bêjim ta êste hîç twêjîneweyekim le ser astî xwêndewarîy kitêbî Kurdîy Kurdistanî rojawa nedozîwetewe. 
 4.1 Xwêndewarî be Kurdî 
 Egerçî şêwezaranî corbecor le bakûr, başûr û rojhełatî Kurdistanda qiseyan pê dekirê, le Kurdistanî rojawa tenya zarawey Zazayî bawe. Herweha pêştir gutra, nûsere kurdekanî Kurdistanî rojawa bo nûsîn le rênûsî latîn kełk werdegirin. Egerçî amarêkî rastman le destda nîye, degeł ew ramyar û nûsere kurdaney Sûrya ke qisem kird, wayan derxist ke be hoy ewe ke rênûsî ëerebî le Sûrya fermîye û le tewawî qonaẍekanî xwêndkarîda kełkî lê werdegîrdirê, bedegmen hełkewê kesanêk bitwanin Kurdî be rênûsî latîn wenûsin û wexwêninewe. 
 4.2 Kitêbxanekan le Sûrya û Biławkirawe Kurdîyekan 
 Kitêbxaney neteweyî1 le Demîşq be nêwî Elesed le 1984da damezra û Sûrya bem çeşne çuwe nêw sîstemî yasay Sipardin2. Be gwêrey bendî 17 em yasaye, le her çapkiraweyekî sûrîyekan le Sûrya yan derewey wiłat, pênc kopî debê bo em kitêbxaneye binêrdirê(73). 
 Be pêy qisey ew nûsere kurdane ke le rojaway Kurdistanda qisem legełda kirdûn, cige le hendêk ferhengî Kurdî-ëerebî le kitêbxanekey Elesed nebê, hîç çapkiraweyekî Kurdîyan le kitêbxanekanî Sûryada nebînîwetewe. 
 5- Biławkirdinewey Înternetî 
 Egerçî înternet le sałî 2000da hênrawete Sûrya bełam kargêřîyekî here girîngî le ser nûserekan û xwênerekanî Kurdistanî rojawada hebûwe; le rêgay înternetewe detwanin nûsrawekanî kurdekanî nawçe dabiřawekanî dîke û dîkey wiłatekan bixwêninewe û berhemekanyan be înternet biław bikenewe. Le ser hendêk małpeřî Kurdîda PDF û deqî nûsrawekanî nûserekanî Kurdistanî rojawaş dedozrênewe. 
 Cêy amaje ye ke be giştî, rêjey le setîy bekarhênerekanî înternet le Sûrya kemtir le dîkey nawçekan e. Begwêrey lîkołîneweyek, le Sûrya 4.3% bekarhênerî înternet heye; ewe le katêkdaye ke ew rêjeye le Lubnan 13.4%, le Erdon 10.4% û le Îsrayîlîş 45.8% e(74). 
 Emane hendêk le małpeře Kurdîyekanî rojaway Kurdistan in: 
 6. Kêşe Serekîyekan û Ogiretîyekanî Dahatûy Peresitandinî Çapî Kitêbî Kurdî le Sûrya 
 Serekîtirîn kêşey çapî kitêbî Kurdî le rojaway Kurdistan lew lemper û kospaneda ye ke desełat sazî kirdûn ke debine hoy rêpênedanî yasayî be çapemenîyekan. Her boye çapemenîy Kurdî rêga nayasayîyekan le ber degirê û kêşekanî çap, biławkirdinewe û firoştin nagene qonaẍî çareserkiran. 
 6.1 Ogiretîye Nwêyekanî Çapî Kitêbî Kurdî 
 Zorbey nûsere kurdekanî rojaway Kurdistan, le rêgay îmeylewe legeł kurdekan û nûsere kurdekanî beşekanî tirî cîhan peywendî degirin. Berebere ejmarî kurdanêk ke le înternet kełk werdegirin rûy le zorbûnewe ye û her bem çeşne derfetêkyan bo delwa ke bitwanin PDFî kitêbe biławkirawekanî małpeřekan bixwêninewe. Zor małpeřan ferhengî Kurdîyan heye ke emeş kargêřîy xasî le ser nûsîn û yekdestkirdinî zimanî nûsraw debê. 
 Lemperekan û çawdêrîyekan le Sûrya, nûserekan bo bekarhênanî înternet wekû amêrêk bo biławkirdinewey kitêbekanyan, zortir dine deda. Pêm waye ogiretî be înternet û jimarî ew małpeřane ke deqî Kurdî û kitêbî nûserekanî rojaway Kurdistan dadenên zortirîş pere bistênê. 
 Le rabirdûda, kitêban û govaranêk ke le layenî kurdekanewe le Sûrya le çap dediran zortir be ëerebî bûn bełam hêdîhêdî jimarî kitêbe Kurdîyekan zortir debinewe. Pêştir kem kesan deyantwanî be Kurdî binûsin bełam êstakanê setan kes ew kareşyan lê dê. Sereřay hemû çełemekan, wa dyar e ogiretîş bo zortir bûnî nûser û çapemenîy Kurdî heye. Eme û hemû ew helane ke înternet deyanřexsênê, debine hoy zor bûnî xwêndinewey kitêbe Kurdîye nûsrawekan be rênûsî latîn û bekarhênanî ew rênûse, egerçî rênûsî ëerebîş rênûsî fermîye. 
 Eger em çewsandinewe û zorkarîye herwa berdewam bê, nûsere kurdekan heta ew radeye ke bitwanin, kitêbekanyan le derewey wiłat be taybet le Lubnan, başûrî Kurdistan û Turkya le çap deden. Ejmarî pere-estênî kitêbe Kurdîye çapkirawekanî başûrî Kurdistan û pirogirame Kurdîyekanî televîzyonekan, detwanin çak kargêřîyekyan le ser nûseran û xwênerekanî rojaway Kurdistanda hebê. 
 Akamekan û Rasipardekan 
 Heta ew dem siyasetî zimankujî dij be zimanî Kurdî hebê, heta ew dem ke fêrkarî be zimanî Kurdî le xwêndingakanda rêpêdiraw nebê û azadîyek bo çapemenîye Kurdîyekan nebê, nûsîn û çapemenîy Kurdî le çełemeda demênêtewe be çeşnêk ke tenya jimarêkî kem le xełk dewêrin xoyan letek metirsîy kełeweşikênî tûş biken. Egerçî biławkirdinewey înternetîş kiranî bo heye bełam kem kes detwanin lem amêre kełk wergirin. Hêşta lem doxeşda bîroke û çalakîgelêk hen ke her detwanin cê be cê bikirên. 
 Rasipardekan 
  Xwêndingeyekî înternetîy Kurdî bo fêrkarîy zimanî Kurdî le rêgay înternetewe dabimezrêndirê. 
  Peřtûknameyek le çapkirawe Kurdîyekan amade bikirê.1  Le ser astî xwêndinewe be Kurdî lêkołîneweyek bikirê. 
  Têbînîgelî zortir sebaret be kitêbekanî nûseranî Kurdistanî rojawa le rojnamekan, govarekan û pirogirame televîzyonîyekanî derewey Sûrya biław bikirênewe. 
  Kitêbxaney Kurdîy dîcîtałî le rêgay înternetewe damezrêndirê û małpeřekanîş deqî kitêbekan zortir be Kurdî danên. 
  Rojnamegel û govaranî dîcîtałî zortir saz bikirên. 
  Nûsrawegelî zortir sebaret be kitêbekan le nêw rojnamekan û govarekanî êsta biław bikirênewe. 
  Be hoy rêpênedirawî, rêkxirawekanî Kurdî le derewey wiłat detwanin be hełbest, kurteçîrok û romane serkewtûwekanî nûserekanî rojaway Kurdistan xełat den û biławyan kenewe. 
  Beşî Dûhem Rabirdû û Êstakey Çapemenîy Kurdî le Turkya 
 1.Nûsere Kurdekan û Berhemhênanî Kitêb le Turkya 
 Nûseranî kurd be hoy ewey ke zimanî zigmakîyan rêpêdiraw nebûwe le zor rwangewe cyawaz bûwin. Bo hełsengandinî doxî êsta û lêkdanewey kêşe taybetîyekanyan, çatir wa ye çaw le rûdawekanî rabirdû, rêpênedirawîy dirêjxayen le ser zimaneke, çewsanewe û çełemekanyan bikirê. Herweha eger gerekman bê şêwerdî êstay çapemenîy Kurdî werd deynewe bem hełsengandinane zorman pêwîst debê. 
 1.1 Zimanêkî Zigmakîy Pêşgîraw 
 Ewřo kurdekan wekû "gewretirîn neteweyek le cîhan ke le ḧikûmetî serbexo, xoberêwebirdin û mafe serekîyekanî mirov bêbeş kirawen" nasraw in(1). Hezîrkirdinî jimarî kitûmitî danîştûwe kurdekanî Turkya dijwar e û hoye serekîyekeşî ewe ye ke kurdekan heta em dwayîyane, mafî xonasandinyan wekû kurd nebûwe. Lêkołînewekan nîşan deden ke amarekanî ḧikûmet sebaret be kurdekan, rastîyekan be tewawî nadirkênin; be çeşnêk ke serçawe cyawazekan zanyarîy corbecoryan sebaret be amarî danîştûwekan rageyandûwe. Emane amarî rageyendirawî dû serçawe n(2): 
 Be gwêrey dozrawekanî twêjerêkî kurd, kurdekan 30% tewawî danîştûwanî Turkya le 1997 bûwin( wate 19 mîlyon)(3). 
 Pêş le cengî cîhanî yekem, beşêkî berçawî Kurdistan le jêr desełatî ëusmanîyekanda bûwe û ewey dîkeş le jêr çepokî ḧikûmetî êranda beřêwe birawe. Egerçî emperatûrîy ëusmanî le mawey cengeke zor nawçe û mełbendî xoy le dest dan, bełam têkoşî beşêkî zorî Kurdistan bo xoy bihêłêtewe. Le 10 abî 1920da, peymanî Sêvr1 le nêwan emperatûrîy ëusmanî û Birîtanyay gewrey Vîktorya, Feřanse û hawbiřyarekanyanda pesend kira. Be gwêrey bendekanî 62 û 63 em biřyarnameye, serbexoyîyekî nêwxoyî bo ew nawçegele ke firetir danîştûy kurdyan lê hebûn re çaw degîrdira. Paş sałêk le dabezandinî biřyarnameke, kurdekan tenya katêk deyantwanî le Komełey Netewekan daway mełbendekanyan biken ke selmandbayan zorîney danîştûwanî wê ke serbexoyîyan dewê, kurd in. Eger rêkxirawey komełey netewekan, bew akame geyiştba ke em danîştûwane mafî serbexoyîyan heye, û înca eger pêşnyarî rageyandinî serbexoyîy kurdekanî be Turkya daba, Turkya deba milî bem pêşnyare daba û hemû hevyazîyekan û mafekanî le nawçe nêwbirawekanda hełweşêndbayewe(4). 
 Em şanoye qet neçuwe ser perde. Le 1923da ke ḧikûmetî nwêy Turkî cêgay emperatûrîy ëusmanî degirtewe, Mustefa Kemał, komarî Turkyay rageyand. Peymanî Lozan2 le 24 temûzî 1924da le nêwan komarî Turkya û ḧikûmetekanî rojawa pesend kira ke bem çeşne sinûrekanî Turkya dyarî dekiran. Be gwêrey em biřyarnameye, Kurdistan, mełbendî şełałî neft û kangay serçawe siruştîyekan, le nêwan Turkya û ëêraqî êsta û Sûrya dabeş kira. Ew sinûrane heta ewřo negořêndirawin. Şayanî amaje ye ke le biřyarnamey Lozanda basêk le mafî kurd nekirabû. 
 Le Turkya heşin netewegelêkî dîke wekû ëerebekan, Yonanîyekan, Cûlekekan, Sûrîyekan, Lazekan, Gurcîyekan, Ałbanîyekan, Çêçênekan û î dîke ke zimanî daykîyan Turkî nîye. Be boney ewe ke le peymanî Lozanda mafe neteweyîyekan tenya bo xêłe namusiłmanekan dabîn kirabûn, tenya Yonanîyekan, Cûlekekan û Ermenîyekan rêyan pê dedira be zimanî zigmakî xoyan binûsin û bixwêninewe. 
 Le 3 azarî 1924da çapemenîye Kurdîyekan rawestêndiran(5). Be pêy bendî 14 Gełałey Çakkirdinewey Rojhełat1 sałî 1925, ew şar û gundane ke kurdekan têyanda dejyan lîst kiran û axaftin be Kurdî lewêda çîdîke yasayî nebû: 
 "Ew kesaney ke le ḧikûmet û rêkxirawekanî şaredarî û dîkey rêkxirawekan û be rêweberayetîyekan, xwêndingekan û bazařekanî mełbend û nawendekanî nawçeyîy Meledî, Xarpêt, Dyarbekir, Bidlîs, Wan, Mûş, Riḧa, Erxenî, Xozat, Edrîş, Elcewaz, Xelat, Palo, Çarsancak, Çemîşgezek, Uvack, Ḧisnê Mensûr, Bêsnî, Arxa, Ḧekîmxan, Bêrecûk û Çêrmik be zimanêkî cige le Turkî qise biken, be tawanî dijayetî legeł ḧikûmet û desełate nêwxoyîyekanewe bo dadiga banghêşt dekirên."(6). 
 Desełatdarekan gerekyan bû le xwêndin û nûsîn û herweha peyvîn be Kurdî le derewey małekanîşda pêşgirî biken. Nêwî Kurdîy gundekan û şarekan be Turkî gořdiran. Daykûbabekan neyandetwanî nêwî kurdî le ser mindałekanyan nên. Goranîy kurdî rêpênediraw bû. Qisey fermîy Kemałîstekan ewe bû ke kurdekan "Turkî kêwî n" û deşyangut ke neteweyekî cyawaz be nêwî kurd her hebûnî nebûwe. Nêwî "kurd" û "Kurdistan" le nexşe û kitêbe cuẍrafîyekanewe la birdiran û wekû tabû nasêndirabûn. Be hoy em barûdoxe zor şitî nabecê û seyr rûy deda. Bo nimûne, tenanet le salî 2005da, Kompanyay Fiřokewanî Turk2 biłîtî fiřokey jinêkî be hoy ewe ke nêwî "Kurdistan" bû, le Sitokhołmewe bo ëêraq hełweşandewe(7). Nimûneyekî dîke, pirofîsor Diemut Majer e ke le ber ewey le nêw witarekeyda le zanistgay Bilkent, beşî rojhełatî Turkyay be nêwî Kurdistan nasandbû derkira(8). 
 Karbedestanî turk têdekoşan nek her le nêwan mindałekanî kurdekanda le zimanî kurdî pêşgirî bikirê, le derewey wiłatîş bergirîyan lê dekirdin û ḧewlyan deda xwêndin û fêrkarî be zimanî zigmakî cê be cê nekirdirê. Bo nimûne le 1985da bałwêzî Swêd le Ankara û wezîrî derewey le Sitokhołm, çûnke le xwêndingeyekî mindałan le Sitokhołm, fermanbere kurdekan legeł 15 mindałî pêşqutabî be kurdî qiseyan dekird agadarîyan pê dira(9). 
 Le serdemî ëusmanîda bo bekurdîdwan sergirîûbergirîyek nebû heta sałî 1898, ke yekemîn rojnamey Kurdî be nêwî Kurdistanewe le çap dira, be yekcarî lemperekan seryan hełda. Egerçî le 1908řa heta 1923, jimarêk le rojname û govare Kurdîyekan be hokarî syasîyewe daxiran bełam hêşta zimanî kurdî destî le ser nedegîra. Tenanet kitêbe kurdîyekanîş bergirîyan lê nedekira. Zimanî kurdî le Kurdistan le xwêndgegelêk be nêwî "Medrese" fêr dekira. 
 Bergirî lem bwareda her le yekemîn rojekanî damezrandinî komarî Turkyawe hate gořê. Be gwêrey yekemîn yasay sałî 1924, "îslam ayînî ḧikûmetî Turkî ye, Turkî zimanî fermîy ḧikûmet e"(10). Herweha ḧikûmet bîrîşî bo hełmijînî gelekanî dîke kirdbûwewe. Le 1930kanda, ḧikûmet tyorîyekî fermî be nêwî "Têzî Mêjûy Turk" û " Tyorîy Zimanî Hetaw"1î nasand. Le yekemekeyanda, regezî turk wekû daykî gi regezêk nasêndirabû û le dûhemekeşyan serçawkey tewawî zimanekanî cîhan be turkî zandirabû. Boçûnî turkekan beranber be netewey kurd, nimûneyekî asayî le zimankujîye(11). Weha ke komełnas, Simayl Beşikçî dełê, Kurdistan tenanet jêrçepokeyekîş nebû, çûnke jêrçepokekanîş sinûr û pileûpayeyekyan heye, ewe le katêkda ye ke Kurdistan dabeş kirawe ye û hebûnî netewey kurd be rûnî nikołê dekirayewe(12). 
 Wekû kirdeweyek dij be boçûne nařewa û koyleperweranekanî ḧikûmetî Turkya, kurdekan zor caran be gijyanda deçûn. Lem hêrşane ke le nêwan ertişî Turkya û xebatgêrekanî kurd le 1925, 1927-1930 û 1937-1938da rûyan dawe, deyan hezar xełk kujrawin û setan hezarîş be zor bo ew nawçegele ke Turkyan lê nîştecê bûn hełgwêsdirawin. 
 Bizûtineweyekî neteweyîy kurdî le 1960kan û 1970kanda le paş bêdengîyekî dirêjxayenewe, lew heřete ke zor kesayetîy kurd bo le çap danî kitêb û govare kurdîyekanyan têdekoşan û karbedestekanîş pirzeyan biřîbûn, perey estand. 
 Le 1960, 1971 û 1980da xunta1yekî ertişî, ḧikûmetî Turkyayan bedestewe girt. Qołbest kirdnekan le bijarda nedehatin û zorbey destigîrkirawekanîş berew dîkey wiłatekan dekoçêndiran. Carî wa hebû ke tenanet kitêbêkî sakarî rênûsî kurdîş debûwe hoy destbeserkirdinî nûserêk. Bo nimûne, le 1968da Emîn Bozarslan her le ber ewey kitêbêkî rênûsî kurdîy nûsîbû qołbest kira û bo çwar mangan bend kira(13). 
 Çapemenîy kurdî be taybet le paş xotêwerdanekanî ertiş le 1971 û 1980da tûşî kêşe bû. Yasayekî nwê le 1982da pesend kira ke be gwêrey bendî 26 em yasaye "zimanêk ke le barî yasayîyewe rêpênediraw e, natwanê bo biław kirdinewe û derbiřînî bîr û rakan be kar bihêndirê". Be pêy bendî 28 "çapemenî azade" bełam "natwandirê hemû şitêk be her zimanêk ke rêpênediraw e le çap bidirê". Le 19 tişrînî yekemî 1983da yasayekî nwê be jimarey 2932ewe pesend kira ke zimane "rêpênediraw"ekanî dyarî dekirdin. Be qisey ew yasaye, ew zimanane ke "le yekem zimane fermîyekanî nawçekanî bindestî Turkya nebin" rêpênediraw bûn. Ew kesane ke bîr û basyan be herkam lew zimane rêpênedirawane derbibiřîba bo 6 mangan ta sê sałan bend dekiran. Le bendî 31da cext kirabû ke çapxaneyek ke be zimane rêpênedirawekan şitêk le çap bida dabixirê(14). 
 Komełnas, Îsmayl Beşikçî nimûneyekî baş le mirovêke ke dij be çewsanewey gelî kurd berberekanîy kirdûwe û hewłî zorî dawe. Be hoy ewey ke sebaret be kurd kitêbî denûsî, bo 17 sał û 2 mangan heta êsta le bendîxane bend kirawe2 herweha bo nardinî nameyek bo berêweberî sendîkay nûseranî Swêdî le 1981da, 10 sałan bend kiran û 5 sałan ramanewe le małekey xoy bo biřa. 32 kitêb le 36 kitêbe çapkirawekanî bergirîyan lê kirawin(15). Leçapderî pertûkekanîşî be tawanî hełhirûjandinî giştî be mebestî cyabûnewe, qołbest kira. 
 Yasay jimare 2932 ke bo bergirî le zimanî kurdî bûwe, le 1991.4.12da le layenî yasay cengewe dij be têrorîzm hełweşêndira. Beweşewe her lemperekan berdewam hebûn. Bo nimûne, çapî komełe hełbestî evîndaraney Mem û Zîn ke be kurdî le sałî 1695da nûsrawe, le Sitemboł le 1996da pêşgirî lê kira û dagîr kira û le ber ewey wergêřî em kitêbe, emîn Bozarslan boxoy le Turkyada nebû, leçapdereke, Îḧsan Turkmen 13 mangan û 10 rojan bendîxaney bo biřa û cibbeş kira (16). 
 Ew dem ke Turkya têdekoşa bibête endamêkî yekyetîy ewrûpa, xoy le barûdoxêkda dît ke çîdî neydetwanî wekû caran be keyfî xoy xełkî kurd bibestêtewe. Hendêk bełgey nihênîy ḧikûmet le astî giştîda dirkêndiran(17) ke nîşanyan deda zor şêwazî dîkeş bo bergirî le perestandinî zimanî kurdî be kar hêndirabûn. Bełgey fermîy jimare 472 ke le layenî wezîrî nêwxoyî, Meral Akşenerewe le 3 kanûnî dûhemî 1997bo xizmetguzarîyekanî emnî nardirabû, nimûneyek lew bełge nihênîyane ye. Wa nûsrawe ke: 
 "Beranber bew kesaney ke rêkxirawe lêkołerekan bo perepêdanî zimanî kurdî û pêş xistinî wekû zimanêkî edebî û nûsraw pêk dênin û xwêndgey fêrkarîy zimanî kurdî dademezrênin, pêwîst be çaredîtineweyekî yasayî û ḧikûmetî ye..."(18). 
 Koçkirdin le 1990kanda babetêkî nwê le bakûrî Kurdistan bû. Wekû tołekirdinewey xebatgêřîy girîlakanî P.K.K, serbazekanî emnîy turk awiryan le hezaran gundî kurd ber deda bełkem bitwanin awayîyekanyan pê çoł biken. Çend milyon kesan lem gundanewe deba berew şarekan koçyan kirba. Boye serbaze emnîyekan têdekoşan yarmetîy girîlakan le gundekanewe bisiřinewe. Hoyekî dîke bo em koçandine zordaraneye ewe bû ke kurdekan lew şaraneda ke be Turkî qise dekira nîştecê debûn ke emeş boxoy turk kirdin û têkeł bûnî degeł zimanekanî dîkey asantir dekirdewe. 
 Le paş em basane ke pêm waye bo wepêşçawhênanewey nalebarîy aqareke pêwîst bû, detwanîn biçîne ser basekanî dî. 
 1.1.1 Nûsîn be Zimanêkî Rêpênediraw 
 Çend sał lemew pêş 37 nûser rapirsnameyekyan wiłam damewe ke bo têgeyştin le çonayetîy jyanî nûsere kurdekan le bakûrî Kurdistan, lew doxe piřçawdêrî û çewsandineweye têyda bûn damřiştbû(19). Zorbey ew nûsere kurdane ke êsta le Swêd dejîn, serdemî dijayetîy Turkya legeł zimanî Kurdî ke tenanet kitêbêkîş le çap nededira, mindał bûn û tenya le mał û nêw kołanekanda kurdîyan qise dekird. Le nûserekan pirsîbûm çend sałanyan temen bû ke bo yekem car kitêbî kurdîyan dît ke emeş wiłamekanyan e(20): 
 Em kitêbane be degmen le layenî bawkûdaykekanyanewe pêyan dedira ke hoyekî, nexwêndewarîy bawkûdaykekan bû û hoy dîkeşî ewe bû ke em kitêbane be "metirisîdar bûn" çawyan lêdekira ke deyantwanî bibine hoy tawanbarîy yasayî. Zorbey em nûserane, yekemîn kitêbî kurdîyan le hawřêyekanyan wergirtûwe(21). 
 Renge ew pirsyaretan le mêşkda xulqabê ke katê em nûserane yekemîn kitêbî kurdîyan dît, pêyan çon bû? Zorbeyan wayan wiłam dedamewe ke:"zor xoşḧał bûm" û hendêkîşyan ser sûřmaneweyan degêřawe; le ber ewey ke biřwayan nedekird pêştir be kurdî kitêbêk hebûbê. Sûkayetîy ḧikûmet dij be zimanî kurdî bibûwe hoy ewey ke zorbey xełkî kurd bexopermanyan le dest deda, le zimanekeyan depirînganewe û wayan pê denwêndira ke zimanekeyan hîç naşê(22). 
 Amarekanî xwarewe helûmercî leçapdere kurdekanî êstay Turkya ke wtûwêjim letek kirdûn nîşan dedin: 
 Fireyk le nûsere kurdekan be boney çalakîy syasî yan nûsrawekanyanewe le bendîxanekanda bend kirawin û hendêkyan eşkenceş kirawin(23). Be witey yekêk lewane(24), " nûserekan, bendîxane û syasî bûn û le kêw maneweyan çak ezmûn kirdûwe"(25). 
 Hokarî biřêk le qołbest kirawekanî nûserekan zor cyawaz bûwe. Bo nimûne, nûserêk be hoy biław kirdinewey kitêbî fêrkarîy rênûsî kurdî qołbest kirawe; î dîke le ber ewey gîrawe ke goranîy kurdîy pê bûwe û dû nûserî dîkeş, firoştinî kitêbî kurdî hoy destbest bûnyan bûwe. Çak e bizanîn ke zorbey nûserekan katêk mindał bûwin, le layenî mamostakanyanewe be boney axawtin be kurdî le xwêndingekanda lêyan dirawe(26). Herweha heşbûwin nûseranêk ke birakan yan xizmekanyan le layenî serbaze emnîyekanewe kujrawin. 
 Çewsanewe corbecorekanî zortir, paş xotêwerdanî ertiş le 1980da destî pê kirdewe. Bo nimûne, pyawe serbaze lawekan ke le bendîxane kirabûn, marçe ertişîye turkîyekanyan pê le ber dekiran û hemû rojêk pêyan dexwêndiranewe bełkem bem çeşne eşkence bikirên. Bend kirawekanî bendîxaney ertişî le mawey çawpêkewtnekan le bendîxaneda neyandetwanî degel ew xizm û biřbiřeyane ke bo serdanyan dehatin cige le Kurdî be zimanêkî dîke qise biken. 
 Harold Pinter bo serdanî nûsere bend kirawekan le layenî kilobî nêwneteweyîy PENewe le 1985da bo turkya nardira û le akamda şanoyek be nêwî "Zimanî Kêwî"1 ke lew doxeda pî îlham bibûy nûsî. Le zor wiłatî cîhanda em şanoye nîşan dirawe, ke sebaret bew bend kirawe kurdane ye ke natwanin le mawey çawpêkewtnekan legeł daykyan le bendîxaneda be kurdî qise biken(27). ḧikûmetî Turkya dij be çapemenîy kurdî zor tundutîjanetir le çek çuwete pêşê. Nûserkî kurd dełê: 
 " Katêk polîs pişkinîmî, çekêk û wêneyekyan lê dîtimewe. Wêneke wêney xom bû ke le beranber rojnameyek be nêwî "Roja Welat" kêşabûmewe. Seyr e ke le ber ewey ke çekim pê bû tawanbar nekiram û bo dadga birdnim be hoy ew wêneye bû ke le beranber posterî rojnameyekî kurdîda kêşabûmewe"(28). Pyawêkî genc ke ew dem xwêndkarêk bûwe emey pê gutim: 
 "Le 1978da polîsan le ber ewey kitêbî kurdîyan le małekem dozîbûwewe qołbestyan kirdim. Eşkenceyan dam. Ke le 1981da dîsanewe qołbest kiram, bîrim dê le mawey lêpirsînewekemda, hawřêyekeşim ke gîrabû, gutbûy min kurdî çatir dezanim û her le ser ewe dîsanewe be dengî biłîndî goranîyewe eşkence kiram(polîs bo nebîsranî qîjey eşkencekirawekan be dengî biłînd goranîy biław dekirdewe)(29). 
 Sa ew kesane ke eşkence kirawin, nek tenya be hoy kurdînûsînewe tawanbar bûwin, xwêndinewe, biławkirdinewe û ragirtinî çapemenîy kurdî le nêw małekanda û tenanet "çak zanînî kurdî"ş sûçêkî gewre bûwe. Wiłamî nûsere kurdekan le rapirsnamekan(30) û witûwêjim degeł nûserekan, leçapderekan û xawenekanî çapxanekan, boy derxistim ke zorbeyan, be taybet le heřetî xuntay ertişîda, kitêbekanyan deşardinewe, bo nimûne le bin xołyan denan newek serbaze emnîyekan byandîninewe. Carî waş hebû nûseran yan xêzanekanyan le tirsan kitêbekanyan desûtandin. 
 Hendêk le nûserekanî êsta ke le serdemî xotêwerdanekanî ertiş le 1971 û 1980da mamosta bûn, geberûbêkar kiran, koçêndiran û bo wanegutinewe le Kurdistan rêyan pê nededira. 
 Em basane ke korandmanewe, çełeme û tengawîyek ke nûserekan rastewxo têyda jyanyan hełkirdûwe, çatir boman rûn dekatewe. 
 Cige le çend kesan ke le Sitokhołm û Parîs xwêndûyane, nûsere kurdekanî bakûrî Kurdistan zimanî zigmakîy xoyan le xwêndingekanda fêr nebûwin û boxoyan boy têkoşîwin. Wiłamekanyan be pirsyarekanî rapirsnameke boyan derxistim ke 20 le 37 nûser, le paş temenî 18 sałanewe nûsîn be kurdî fêr bûwin(31). 
 Lem nûserane kesyan pêş le xwêndinge be turkî qiseyan nekirdûwe. Nûserekanî em serdeme le aqarêkî damirkawda gewre bûwin ke zimanî daykîyan rêpênediraw bûwe û neşyantwanîwe bîxwêninewe, her boye zorbeyan be herdûk zimanekanî turkî û kurdî şit denûsin. Tenanet hendêkyan nûsrawe û kitêbe turkîyekanyan be kurdî wergêřawnetewe û le çapyan dawnetewe. 
 Derencamêkî seyr le bergirîyekan, baw bûnî naznawekan e. Lanî kem, yek le sêy nûsere kurdekanî Turkya le naznaw kełkyan wergirtûwe ke detwanê hokarî corbecorî hebê; yekêkyan metirsîy nasiranyan le layenî karbedestan û hêze emnîyekanewe bûwe. Hendêk le nûseranîş le naznaw bew bonewe kełkyan wergirtûwe ke le nawendêkî ḧikûmetîda karyan kirdûwe û tirsawin kesayetîyan derkewê. 
 Carî wa bûwe ke nûserêk le çend naznawewe kełkî wergirtûwe ke songey emeş, babet û nûsrawey zortir danan le rojnamekan û govarekanda bûwe. Bo nimûne, le batî dananî sê çwar babetî nûsrawey yek nûser, bo herkam, le nêwêkî nwê kełk werdegîra. 
 Hokarêkî dîke le kełk wergirtin le naznaw, lekołkirdinewey nêwe nakurdîye ëerebî yan turkîyekan bûwe. Heşbûwin nûseranêkî kurd ke be koçkirdinyan bo ewrûpa nêwekanîşyan be ewrûpî gořawetewe, wekû Fred Elifson û Jean-Claude Hussais. Cêy emaje ye ke hendêk nûser zortir le yek naznawyan hebûwin. Hêşta kesayetîy hendêk lem naznawane ke le layenî nûsere kurdekanewe be kar hênrawin, boman namo mawnetewe. 
 Be hoy ew kêşegele le serewe basman kirdin, kitêbî nûsere kurdekan begiştî neyandetwanî biław kirabanewe kewa bitwanin firoşêkî çakîşyan hebê. Her eme hoy bê sûd bûnî em bware le barî abûrîyewe bûwe. Hîç nûserêkî kurd le bakûrî Kurdistanda nebûwe ke le kitêb nûsînewe bijîwî jyanî dest kewtbê. Cige le hendêk nebin, hîç nûserêk nebûwe ke ta êsta le ber kitêbêk ke be kurdî nûsîwye, xełat yan dirawêkî dirabê; be witey leçapderekan, hoy emeş ewe ye ke em kitêbane tenanet nirxî leçapdanekeşyan nahêninewe. Sa le ber çî em hemû xełke bem hemû gêre û çełemeyewe hêsta bîr û biřwayan be kitêb nûsîn heye?! 
 Le rastîda carê be tewawî lêman dernekewtûwe ke hoy serekîy ewe ke nûserekan kurkey nûsînyan le diłe çî ye û ho û handerekan ke le ser nûsînda kargêřîyan heye çîn. Şî kirdinewey hokarekanî nûsîn tenanet bo nûserekanîş çetûne bełam detwanîn bêjîn zorbey nûsere kurdekan le ber bîr û rwanînyan nûsîwyane nek bo qazanc û pare. Be rwangey min, zor ho bo nûsîn detwanin hebin û şikêkîş leweyda nîye ke nûseranîş pêkewe cyawazîyan heye. Be kurdî nûsîn wate bo pênase û hebûnî xo hestan ke bo zor nûseran eme cêy şanazî ye(32). 
 Zorbey ew nûserane ke wiłamî rapirsnamekeyan dabûwewe dełên ke nûsîn be kurdî erkûemekêkî netewexwazane ye. Pêm wa ye eme be tenya xoy natwanê şîkerî hoy nûsînî nûseran bê. Be ray xełk, bas le hestekan û bîr û boçûnekanyan be zimanî daykîyan zor bemanatir û giringtir e û deyanhewê bem şêwaze peyamî xoyan bo komełga binêrin. Carî wa ye nûsîn corêk sarêjkerîy naxoşî ye. Bo hendêkîş, nûsîn betaybet le dûrewiłatîda, amêrêk bo be gij tenyayîda çûnewe ye û şêwazêke bo peywendî degeł dîkey xełk. 
 Le layekî dîkeşewe, nûsîn le nêw xełkî kurdda dyardeyekî beřêz û benirxe. Ke wa bû, hokarî rewanî wekû têkoşîn bo be dest hênanî pileûpayeyekî berztirî komełayetî le ser nûsînda kargêřîy hebûwe. 
 Pêm wa ye eşkence û çewsanewey ḧikûmet zor kesanî hênawete nûsîn. Tirûskayîy em hêze rêkxere, le hendêk le nûsrawekanî nûserekanîş be cwanî debînrê(33). Renge hendêk nûser be hoy ew eşkencane dîwyanin destyan bo pênûs birdûwe; bonî eşkence û bendîxane le hemû berhemekanî em nûseraneda rexne deka. Sereřay tewawî hokare cyawazekanî nûsere kurdekan, aqarî syasî û zorkarîy neteweyî hokaranî hawbeş in. 
 Sebaret be ejmarî nûsere kurdekan, twanîm 254 nûserî kitêbanî nûsraw be zarawekanî Kurmancî û Zazayî heta 2006 le Turkya xiř bikemewe ke serdemî ëusmanîyekanîş le xo degirê. Ew rastîye ke tenya 6 nûserî jin lew ejmareda hebûwin, pleûpayey jinan le komełgay kurdîda nîşan deda. 
 Xiştekey serê dîkey pênasekanî nûsere kurdekan e ke le Turkya kitêbyan biław kirdûwetewe. Herweha ew xişteye ke le dirêjeda hatûwe, ejmarî nûserekanî bakûrî Kurdistan ke le Turkya biławkiraweyan hebûwe nîşan deda: 
 Heta ew radeye ke zanîwme, ejmarêkî berçawî nûserekan xełkî şarekanî Mêrdîn yan Dyarbekir bûwin. 
 Zor bedegmen heşin nûseranêkî kurd ke le Turkya mamostay xwêndinge yan mamostay ayînî n(ke melayan pê degutrê). Be taybet mamostakanî xwêndingekan 
 kargêřîyekî giringyan leser xwêndewarîy xełkî kurdî ewřokanê heye. Jimarêkyan têdekoşin le yek katda nûsîn û xwêndin fêr biken. 
 Herweha hen kesanêk ke le bendîxaneda denûsin. Ew nûsere kurdane ke be zimanî zigmakîy xoyan le bendîxananda şit denûsin, kêşeyekî zebendtiryan debê û ewîş pêwîstîy werdyanekanî bendîxaneke ye be wergêřanî turkîy nûsrawe kurdîyekan; dena rêy pê nadirê bo leçapderan binêrdirê. Nûserêkî bendkiraw ke pêştir kitêbêkî be Kurdî nûsîwe natwanê le serexo û boxoy berhemekey wergêřêtewe û î wa heye her be hoy em çełemegele waz le biławkirdineweşî dênê. 
 1.2 Wergêřekan 
 Lew kitêbane ke be kurdî le Turkya biław kirawnetewe, 67 berhemî wergêřawim dîtewe(10.2%). Lanî kem nîweyan le Turkîyewe wergêřdirabûnewe û ewey dîkeş le Îngilîsî, ëerebî û Farsîyewe. Herweha çend berhemêkî kurdî Soranîş hen ke be kurdîy Kurmancî wergêřdirawnetewe. Em wergêřawane birîtî n le berhemekanî Molyer, Ê rnêst Hêmîngwey, Çê Gîvara, Eleksandir Soljenîtsîn, Vîktor Hugo, T.S Ê lyot, Ê dgar Ałin Pew, Ezra Pewnd, Walt Wîtmin, Wîlyam Batlêr Yîtis, Heřołd Pîntir. 
 Cige le wergêřan le dîkey zimanekanewe, nûsînewey hendêk berhem ke pêştir be rênûsî ëerebî yan Sîrîlîkewe nûsrabûn be rênûsî kurdî le çapdrawin. Zor berhemî kurdî hebûn ke le tewawî Kurdistanda le serdemî ëusmanîyekanda be rênûsî ëerebîyewe nûsrabûn ke hêsta le rojhełat û başûrî Kurdistanîş her bem çeşne zor kitêban denûsirên. Bo çatir têgeyştin le mîrate mêjûîyyekan, baştir wa ye hemû berhemekanî nûsraw yan çapkiraw ke pêştir be rênûsî ëerebîyewe hatûnete nûsîn re çaw bigîrdirên. Girîngîy gořanî ew rênûse be rênûsî latîn katêk zortir xoy nîşan deda ke toremey nwê byanewê kełk lew berhemane wergirin. Ew helûmerce bo setan kitêbî nûsraw be Sîrîlîk û biławkiraw le Ermenistanîş her wa ye. 
 Leçapderekan zorkat le byatî pare, be wergêřekan kitêb deden. Lem wergêřane detwanîn nêwî Yakup Karademir, Kawa Nemir, Mazlûm Doğan, Selîm Temo û Osman Meḧmed berîn. Be gwêrey zanyarîyekanî ëusman Miḧemed(34), eger be wergêřekanîş dirawêk bidirê, le ḧandî wergêřekanî dîkey zimanekan le Turkya berçaw nîye. Xiraptir ewe ye ke ew diraweş zorkat direng dedirê û legiştîda wergêřekanî kurdî le layenî leçapderekanewe be hîç dadenêrdirên. ëusman Miḧemed bo çend sałan le başûrî Kurdistanda jyawe û lewê karî wergêřanî kirdûwe; be witey wî pareyek ke be wergêřêk lewê dedirê dû qatî nirxî Turkya ye. 
 Wergêřan bo ser kurdî hêşta wekû pîşeyek nenasêndirawe. Le ber ewey ke hênd sûd û diraw destî wergêřekan nakewê, be nakamî debê we dûy pîşeyekî dîke kewin û waz le wergêřan bênin. Le layekî dîkeşewe, çawdêrîyek le ser çonayetîy wergêřawekan û rênûsgořawekanda nîye û rast e eger biłeyn hîç wêjeyekî rixnegîrî le ser ew babete hebûnî nîye be çeşnêk ke hendêk wergêřawekan û rênûsgořawekan hełey zoryan têda ye. 
 1.3 Dařêjeran 
 Tenya twanîm degeł yek dařêjerî kitêb witûwêj bikem(35) û boman derkewt ke dařêjeranî kitêb hêşta bo karekanyan pareyan pê nadirê. 
 1.4 Nivîsyaran Nivîsyarî zortir le layenî leçapdere kurdekan xoyan yan fermanberekanyanewe cê be cê dekirê. Ew kesaney ke zimanî nûsraw beçakî nazanin ke nivîsyarîy kitêbêkî kurdî le esto girin, be xizm û hawřêyekanyan deyansipêrin. Nivîsyarî zortir wekû kêşeyek webałî xizmekanîş debê û pareyek pêyan nadirê. Hendêk nûserîş boxoyan kitêbekanyan nivîsyarî deken û akamî gořankarîyekanyan bo dwayîn car be leçapderekan deden(36). 
 Carî waş e bo nivîsyarî pare dedirê ke bedegmen rû deda. ëusman Miḧemed carûbar le ber pare nivîsyarî deka û be ezmûnî wî astî pareke zor le xwarê ye û zor caranîş direngî deden(37). 
 1.5 Pêşçap 
 Nûserekan boxoyan be xêrakar nûsrawekanyan denûsinewe yan rastewxo nûsrawe destnûsekanyan be leçapderekan deden. Le nêwan 12 leçapder ke qisem legełda kirdûn(38), tenya xawenî çapxaney Nûbihar gutî ke bo pêşçap pare deda; be witey dîkey leçapderekan, leçapderekan boxoyan ew kare cê be cê deken yan be hawřêyekanyan bexořayî deysipêrin(39). 
 1.6 Dařêjerekanî Rûpeř 
 Egerçî hen kesanêk le leçapdere kurdekan ke boxoyan rûpeřî kitêbekan saz deken, bełam le giştîda em kare le layenî hunermendan û dařêjeranî şarezawe cê be cê dekirê. Nirxî dařiştinî rûpeřêk le nêwan 60 ta 300 lîrey Turkya le gořanda ye(42.84 û 214.20 dolarî emrîkî)(40). Hendêk rûpeřanîş zor nawaze û kartêker xulqêndirawin. Bo nimûne, hendêk le rûpeřekanî kitêbekanî çapxaney Avesta le pêşangay berheme girafîkekan le Sitemboł le 1999 û 2000da rêzyan lê gîrawe. 
 1.7 Rêkxirawekanî Nûseran 
 Kurd-PEN ke le 1988da le Ałman damezra û endamêkî PENî nêwneteweyîş e, betemay perepêdanî ziman û wêjey kurdî ye û bo kêşekanî nûsere kurdekan zor têdekoşê û zor caran degeł rêkxirawekanî nûserekanî wiłatekanî dîkeş peywendî degirê û hawkarîyan deka. 
 Çend sał lemewber rêkxiraweyek be nêwî "rêkxirawey nûserekanî Kurd- PEN" le Dyarbekirda damezra keçî be hoy agadarnebûnî nawendî nêwneteweyîy PEN le weha rêkxiraweyek û herweha dijayetîy Kurd-PENî rasteqîney Ałman legełî, rêkxiraweke deba wazî lew nêwe hênaba. 
 1.8 Kêberkê û Xełate Edebîyekan 
 Egerçî rêkxiraweyek bo xełatpêdanî sałane be çapemenîye kurdîyekan le Turkya nîye, bełam hen kêberkêgelêk ke le ser kurteçîrok û hełbestewe be rêwe deçin. Bo nimûne, gi sałêk le 1997řa heta 2001 govarî "Jiyana Rewşen" kêberkêyekî bo kurteçîrok û hełbestekan rêkxistûwe ke nêzîkî 50 şaëîran û 30 nûseran têyda beşdarîyan kirdûwe. Enîstîtûy Kurdî Sitemboł kêberkêyekî le ser kurteçîrok le 2003da rêkxist(41). Enîstîtûy Kurd herweha le sałî 2005ewe xełatêkî be nêwî Feqî Huseyn Sağnıç pêşkeş kirdûwe. 
 Hendêk le rêkxirawekanî ewrûpaş xełatyan pêşkeşî nûsere kurdekan kirdûwe. Bo nimûne, le 2002da çapxaney Apec le Swêd be nûseranî kurteçîrokan Roşan Lezgîn û Dilawer Zeraq ke danîştûy Dyarbekir in xełatî dawe. Herweha çapxaney Apec, be Osman Ö zçelik bo beşî wergêřan xełatî pêşkeş kirdûwe(42). Pêştirîş yekêtîy rêkxirawekanî Kurdistan le Swêd xełatî pêşkeş kirdbû. 
 Dew sałaneda yekêtî rêkxirawekanî kirêkarekanî Kurdistan (Kom-Kar) ke likekanî le zor şarî Ałmanêda hen, xełatî sałaney dawe. Herweha cêy amaje ye ke le başûrî Kurdistanîşda xełatî Pîremêrd heye. 
 2. Çapî Kitêb be Kurdî le Turkya 
 Be pêy geřan û lêkdanewekanî min, ejmarî tewawî ew kitêbane ke be kurdî le Turkya le serdemî ëusmanîřa heta 2006 biławkirawnetewe 654 kitêb bûwin. 
 2.1 Serdemî ëusmanî(1844-1923) 
 Kitêbanî Kurdî ke le serdemî ëusmanîda nûsrawin zortir destnûsanêk be şêwey hełbest bûn. Egerçî hebûwin nûsrawegelêk ke be rênûsî Yezîdî, Ermenî yan Aşûrîyewe nûsrawin, bełam zorbeyan be rênûsî ëerebîyewe bûwin. Çapemenî û berheme çapkirawekan, rołêkî here Girîngyan le biławkirdinewey bîr û rakan û yekdest kirdinî zimanda hebûwe. Egerçî heta cengî cîhanî yekem, kurdekan le Kurdistan çapxaneyekyan nebûwe û çapxanekan yan î ḧikûmet bûwin yan be rêweberekanî rojawayîyan xawen bûn. Her boye ke yekemîn kitêbe kurdîyekan le derewey em nawçeyeda le şarekanî Qahîre û Sitemboł le çap dirawin. 
 Bizavî neteweyîy kurdekan ke ew dem hêsta le pêkhateyekî derebeganeda be rêwe deçû, pêş le dîkey xełkekanî danîştûy emperatûrîy ëusmanî destî pê krid. Pêşkewtinî çapemenîy kurdî awêney pêşkewtûyîy jyanewey neteweyîy kurdekan e. 
 Sereřay çapxaney rojnamey Kurdistan, Çapxaney Zansitîy Kurdistan1 ke kurdêk be nêwî Ferecołła Zekî Elkurdî le 1911da be rêwey debird, çapxaneyekî dîkey ew rojname le 1898da le Qahîre(43) bû bełam nazanîn aya lewêda kitêbî kurdî le çap dedira yan ne(44). ëebduřeḧman Bedirxan û Abdułła Cevdet ew kurdane bûn ke dij be sułtanî ëusmanî westan û têkoşan le mawey maneweyan le 
 Sûyîsda çapxaneyek bikiřin bełam biłwêzî emperatûrîy ëusmanî lêyan qełs bûbû û peroşîy xoy be beřêweberanî ḧikûmetî wê rageyandbû(45). 
 Licelî Kurdîzade Eḧmed Ramîz û Motkili Xelîl Xeyalî le 1908da le Sitemboł degeł hevałekanyan çapxaneyekî kurdîyan damezrand(46). Herweha degutrê le Sitemboł le 1910da, çapxaneyek be nêwî Matbaa-i Amedi ke xawenekey pyawêkî Dyarbekirî bû hebûwe ke kitêbanî peywendîdar letek kurdekanî le çap dedan(47). 
 Ekrem Cemîl Paşa le yekemîn netewexwazekanî bakûrî Kurdistan bûwe ke çapxaneyekî le Dyarbekir kiřîwe û rojnamey "Qazî"î le 1918da biław kirdûwetewe(48). 
 Yekemîn kitêbî kurdî le Sitemboł le 1844da le çap dirawe. Ew kitêbeş kitêbî ëarifî benêwbang Mewlana Xalidî Neqişbendî bû ke be tewawî be kurdî nebû û le hełbestî ëerebî û Farsî û çend hełbestêkî kurdî pêk hatbû. 
 Heta ew radeye ke zanîm, ejmarî tewawî ew kitêbane ke be kurdî le 1844ewe heta rageyandinî komarî Turkya le 1923 biław kirawnetewe, nêzîkey 20 kitêban bûwin. Cige le yekêk nebê ke le Dyarbekir û yekêk le Qahîreda biław kirawnetewe, hemû ew kitêbane le Sitembołda biław kirawnetewe. 
 Licelî Kurdîzade Eḧmed Ramîz ke le serdemî ëusmanîda le Qahîre û Sitemboł kitêbî le çap dabû û biławî kirbûnewe, bew ristane ke le piştî kitêbêkî kurdî ke le 1906da le Qahîre le çap dirawe, serincî nûserekanî rakêşawe: 
 "... Ew car gerekim e be kurdî kitêb û birûşûr le çap dem û biławyan kemewe. Tika ye ew kitêbe kurdîgele hetane bom binêrn kewa bitwanim be amaje be hestî cwantan beranber be serberzîy xełk û be nêwî bexşînî xotanewe le çapyan dem. Dwayî bew kesaney ke kitêbyan nardûwe, çend kopîyek degeł kitêbe rastîyekeyan pêşkeş dekemewe"(49). 
 Nêzîkî nîwey ew kitêbe kurdîyane ke be rênûsî ëerebî nûsrabûn û le mawey serdemdarîy ëusmanîda biław kirabûnewe le 1918-1919da hatûnete gořê. Hokarekeş ewe ye ke qoşinî ëusmanî le cengî cîhanî yekemda boř dira û Îngilîsîyekan ew mełbende ke êsta bûwete ëêraqyan dagîrkird û Feřensîyekanîş bûne desełatdarekanî Sûrya. Dahêzanî turkekan helêkî bo kesayetîye nasrawekanî kurd ke le Sitemboł debûn rexsand ke twanyan rêkxirawekanî xoyan pêk bênin û hendêk govar û kitêb biław bikenewe. 
 Le mawey desełatdarîy ëusmanîyekanda, xełkî ermenî û be rêweberekanî rojawayî çend wergêřawî kurdîy Încîlyan biław kirdewe. Le nêwan sałekanî 1856 û 1911da le Sitemboł lanî kem 5 Încîlî kurdî legeł kitêbêkî fêrkarîy rênûsî kurdî be rênûsî ermenî biław bibûwewe(50). Dû wergêřawî Încîl le 1922 û 1923da biław kirawnetewe. 
 Le serdemî ëusmanîyekanda nêzîkî 30 kitêbî kurdî ke be rênûsanî corbecorewe nûsrabûn biław kirawnetewe. 
 Be gwêrey peymannamey Lozan le sałî 1924, Turkya, Îngilîs û Feřanse Kurdistanyan de nêwan xoyanda dabeş kird.Kurdistanî bakûr bo Turkya mayewe, başûrî Kurdistan kewte jêr çepokî Îngilîs û Kurdistanî rojawaş bû be gořepanî Feřensîyekan. Boçûnî Birîtanya le başûrî Kurdistan degeł Kurdistanî bin destî turkekan cyawazîy hebû. Le batî rêpênedan be zimanî Kurdî, têdekoşan le zimanî kurdî bo amancekanî xoyan kełk wergirin û govaran le Beẍda û Silêmanî le jêr çawdêrîy xoyanewe le çap den. Herweha rageyandinekanî xoyan be zimanî kurdî cê be cê dekirdin. Biław kirdinewe be kurdî le paş eweş ke Birîtanîyekan ëêraqyan çoł kird berdewam hebû. 
 2.2 Serdemî Komarxwazî(paş 1923) 
 2.2.1 le 1923 heta 1965 
 Le mawey komarxwazîda, ḧikûmetî Turkya çełemeyekî firetirî le çaw desełatdarîy ëusmanîyekan le ser zwanekanda dasepand. Bo nimûne, paş 1839 ḧikûmetî ëusmanî yekemîn rojnamey fermîy xoy, " Takvim-i Vakayi" be Turkî, ëerebî, Yonanî û Ermenî biław dekirdewe. 
 Herweha ke amajeman pê krid, pêş le gořanî rênûs bo ser rênûsî latîn, rênûsî ëerebî bo turkî be kar dehênra, boye çîne nwêyekan neyandetwanî le berhemanî edebîy serdemî ëusmanîyekan kełk wergirin. 
 Heta 1946 Turkya le layenî yek partî û yek rêberewe be rêwe deçû. Le paş 1946 dîkey bizavekanîş pêk hatin. Rojname û govare Kurdîyekan be hoy nalebarîy aqareke neyandetwanî heta 1948 biław bikirênewe. Paş 1948 hendêk le kesayetîye kurdekan, nek hemû nûserekan, nařastewxoyane û be kurte amajeyekî nařêkewe le govarekanda be turkî sebaret be kurdekan dedwan. Hebûn nûseranêk ke deyanwêra û cwancwan le babetî kurdan û mafî mirovan basyan dekird. Le 1959da katêk ke rojnamey turkîy "İleri Yurd" le çend dêřan be kurdî le layenî Mûsa Anterewe le çap dira, dosyeyekî dadxwazî kitûpiř dij be nûsereke rêkxira. 
 Be hoy boçûnî Turkya le mawey 1923-1965, tenya dû kitêbî ayînîy kurdî biław kiranewe ke hertikyan be rênûsî ëerebî nûsrabûn. Le ber ewey ke çîne nwêyekan neyandetwanî destnûs û çapemenîye nûsrawekan be rênûsî ëerebîy sałekanî pêş le 1928 bixwêninewe û herweha be hoy neguncaw bûnî leçapdanî kitêbî nwê be rênûsî latîn, diro nîye eger biłeyn kurdîy nûsraw çîdîke berçaw nedekewt. Çînekanî pêştir pêyan wa deselmêndira ke kitêbî kurdî yan nûsînî kitêb be Kurdî hebûnî bo nîye û nakirê. 
 2.2.2 le 1965 heta 1980 
 Hendêk le mafe dîmokratîke nwêyekan be hoy gořanî destûrewe le 1960da dahênran, egerçî damezrandinî rêkxirawe kurdîyekan her rêpênediraw mabûnewe. Le 1965da gořankarîyekî dîkeş rûy da; kurdekan bizavêkyan bo yekem car le serdemdarîy komarxwazekanî Turkya pêkhêna. Em bizave nayasayîyane rêkxirabû û le 1970kanda hogiryan le rêkxirawekan û bizavekanî tirda zortir bûwewe. Ew rêkxirawane carûbar govarîşan biław dekirdewe(51) ke zorbey govare yasayî yan nayasayîyekan destyan le ser gîra. 
 Kitêbêkî şanogerî û rêziman be Kurdî le yekemîn kitêbanêk bûn ke le paş 40 sałan zorkarîyewe, le 1965da le çap diran. Şanoweke le layenî nûser û rojnamewan Mûsa Anter le bendîxaneda nûsrabû. Anter le layenî hêze emnîyekanewe paş çend sałan le 1972 le temenî 74 sałîda kujra(52). 
 Sê kitêbî dîke le nêwan 1966 û 1970da biław kiranewe. Ke xuntay ertiş le 1971da hêzî be dest girt, tenya yek kitêb be kurdî le nêwan 1971 û 1975da biław bûwewe. Herweha çend kitêbî dîkeş le dway 1975da le çap diran; le nêwan 1975 û 1980 têkřa no kitêban biław bûnewe ke tewawî em kitêbane pêşgirîyan lê kira. 
 Cêy amaje ye ke le mawey sałekanî 1923 heta 1980 kemtir le 20 kitêb be kurdî le çap dirabûn. 
 2.2.3 le 1980 bo 2005 
 Le 1980da xuntay ertiş dîsanewe desełatî girtewe dest. Biław kirdinewey kitêb be kurdî heta 1990 neguncraw bû. Xunta cige lewey ke pêşgirî le kitêb û govare kurdîyekan kird, zor çapemenîy turkîşî pêş pê girtin. Be gwêrey twêjîneweyek, 3472 çapemenî le nêwan sałekanî 1949-1984 û 927 le nêwan sałekanî 1980-1984da le Turkya bergirîyan lê kirawin(53). 
 Le mawey bergirîy dirêjxayen le ser bekarhênanî zimanî kurdî, ḧikûmet ewey lê dehat bo pêşgirî le çap û biławkirdinewey çapkirawe kurdîyekan encam da. Cige le çawdêrîyekan ke berdewam le ser kurdekan hebû, detwanîn amaje bemaneş bikeyn: 
 Ew yasagele ke sebaret be siza diranî ew kesane bû ke be kurdî deyannûsî, kitêbî kurdîyan biław dekirdewe yan pêyan bû, cê be cê dekira. Polîs ew çapemenîgele ke wê deçû dij be pêşgirîyekan decûłanewey dagîr dekirdin. Nûseran û rojnamewananî kurd qołbest dekiran, eşkence dekiran, birîndar debûn û dekujran. Wek le rêkxirawey rojnamewananî hawçerxda dyar e, le sałekanî 1992 heta 1996, lanî kem 14 kesan ke bo rojname kurdîyekan karyan dekird kojrawin(54). Be gwêrey lêkołîneweyekî dîkey her ew rêkxirawe, 14 hewałnêrî rojname le bakûrî Kurdistan her le sałî 1993da têçûwin(55). 
 Carûbar çapxanekan be hoy metirsîdar bûn, berheme kurdîyekanyan le çap nededa. Biławkirdinewey çapkirawekanîş boxoy kêşeyekî dîke bû, çûnkînê nûsîngekanî post û nawendekanî biławker, biławkirdinewey çapemenîye kurdîyyekanyan we esto nedegirtin. Pê bûnî kitêbî kurdî tawanêk bû ke polîs le ḧastîda berpirs bû. Arif Sevinç, xawenî çapxaney "Deng" dełê leçapdanî berhemî kurdî lew barûdoxe nalebaraneda, çeşnêk xebatî gerîlayane bû ke le nêw şaran be rêwe deçû. 
 Bo maweyekî zor, Kurdistan be destî hêzî ertişîy corbecorewe be rêwe debira(OHAL). Tenanet zorkarîyekî xiraptir le ser zimanî kurdî lem serdemeda dasepêndirawe ke heta 2002,11.30 xayandî. 
 Be kurtî her hênd biłeyn ke çapemenîye kurdîyekan le Turkya xûyan bem şêwaze girtbû: kitêbêk le çap dedira û paşan pêşî degîra, nûsereke û leçapdereke tawanbar dezandiran, ew xwêneraneş ke be kitêbî kurdîyewe degîran yan le małyanda çapemenîy kurdî dedozrayewe, dwakewtinî yasayîyan tûş debû. 
 2.2.4 Kotayîy Bergirîyekan 
 Le paş ew hemû kendûkospe ke le serê basman lê kirdin, gořankarîgelêkî girîng le 1990kanda hatine gořê. Rêpênedirawîy çapî kitêb û govarî kurdî le 1991da be belawenanî yasay jimare 2932 çîdîke nema. Bendî 28î ew yasaye le sałî 2001da hełweşêndira. Le 3 abî 2002da, parlemanî Turkya dengî be paketî hawdengîy yekêtê ewrûpa da û pesend kira. Amadekarîgelêkî yasayî bo fêrkarîy zimanî kurdî û rêpêdan be biławkirdinewey radyo û televîzyone kurdîyekan le jêr merce dyarî kirawekanda rêkxiran. Le 2003da yasay peywendîdar legeł nêwe kurdîyekan gořdira. Bendî 8 yasay jimare 3713 ke sebaret be ceng dij be têrorîzmewe bû, le 15.7.2003da hełweşênra. Be dway nemanî berengarîyekan, ejmarî kitêbe kurdîyekan geşey kird û le nêwan 1990 û 1999da be 212 kitêb geyşt. 
 Egerçî labirdinî bergirîyekan le ser zimanî kurdî watay nemanî kospêkî zor gewre le ser rêgay nûsîn be kurdî heye, bełam hêşta le dabezandinî amadekarîyekanda hendêk berhełist hen. Tenanet le sałî 2006da dij be kełk wergirtin le nêwe kurdîyekan le dadgada dosye hebûwe. Bo nimûne, fermangey dawakarekanî Sêrt, dij be Nawendî Ferheng û Hunerî Botanewe, be hoy ewey ke diroşmekey be kurdî "Navenda Çand û Hûnera Botan" nêw nabû, tawanbarkarîyekî rêkxist(56). Her lew kateda, bedegmen, bo çend kitêbêkîş le dadga dosye kirabûwewe. Dosyekanî dij be "Girê Şêran"1î Menaf ëusman û "Gulên Azadyê"î Qahir Firat le nêw çapkirawekanî çapxaney Aramda nimûnegelêk lewane n. 
 Hendêk akadêmî têkoşîwin tîşk bixene ser ewey ke sereřay nemanî bergirîyekan, boçî katêk pêkhatnamekan le yekêtîy netewekanda re çaw degîrdirên, hest dekirê dijayetî legeł kurdekan, çi le barî zimankujî û çi ferhengkujîyewe le Turkya her mawetewe? Wiłamî ew pirsyare le rastîda hoy cê be cênekiranî fêrkarî be zimanî zigmakî û dîkey pêřanegeyştnekan derdexat(57). Tenanet bo ew zimananeş ke rêpêdiraw in, "dabeş kirdinî hêzî abûrî, syasî û ferhengîy nahawbeş, kargêřîy xirapî le ser jyanewey zimane bêbeşekanda debê"(58). 
 Le layekî dîkeşewe, hendêk kêşey peywendîdar be nûsînî zimanî kurdî û leçapdanî kitêbî kurdî le dway nemanî bergirîyekan le ser kurdîda, rûntir derkewtûn. Pêş le hemû şitêk, kurdîy nûsraw wekû serdemî pêşgirîye dirêjxayeneke, hêşta kêşesazkere û ta êsteş le fêrkarîda be kar nehênrawe. Be taybet le babete zansitîyekanda natwanê be çakî xoy binasênê û kêşey têrmînolojîkî heye. Herweha ew kesaneş ke derfetî kurdî xwêndineweyan le xwêngekanda nebûwe tûşî kêşey têgeyştin debin. 
 Jimarekanî xwarewe pêşkewtinî çapî kitêbî kurdî be pêy sał nîşan deden. 
 Lanî kem 103 kitêban lem çapkirawegeleda bo yekem keřet le henderan be taybet le Swêd biław kirawnetewe. 
 2.3 Kitêbe Biławkirawekan be Şêwezarî Zazayî 
 Egerçî Kurmancî zarawey zorbey kurdekanî bakûrî Kurdistane, zarawey Zazayîş(Kirmancî) le hendêk parêzgada qisey pê dekirê. Berawerd dekirê rêjey ew kesane ke be Zazayî depeyvin yek le çwarî tewawî xełkî Kurdî bakûr bê. 
 Le nêwan ew 654 kitêbe kurdîye ke le Turkyada biławkirawnetewe, 74(11.3%) kitêbyan be zarawey Zazayî nûsrawin û dîkey 580 berhemeke be Kurmancî. Cêy amaje ye ke çapxaney Vate tenya kitêbî Zazayî le çap deda. 
 2.4 Çeşnî Berhemî Edebîy Kitêbe Çapkirawekan 
 Kitêbe çapkirawekan çeşnî berhemî edebîy cyawazyan hebûwe be corêk ke zorbeyan çîrok yan hełbest in. 
 Kitêbe kurdîye biławkirawekan le Turkya(ke le Turkyaş le çap dirabin) be pêy çeşnî berhemî edebîyanewe emane n: 
 Herweha ke debînin hełbest, roman û kureçîrokekan le nêwan wergêřawekan û nûsrawekanda berçawtir in. Le nêwan kitêbe wergêřawe naçîrokekanda ejmarêkî zor le kitêbekan ayînî n. Le katêkda ke rêjey kitêbe ayînîye wergêřawekan 13.47 le set e, rêjey berheme ayînîye nûsrawekan 2.89 le set e. Pêm wa ye ke hoy lexwarewe bûnî ejmarî leçapdanî wergêřawekan, nûsrawegelî rixnegîrane û herweha kitêbanî bwarî komełayetî û zaniste bineřetîyekan, be kêşey têrmînolojîy kurdîy nûsraw hełdegeřênewe; egerçî nizmbûnî astî zanistîy ew kesane ke deştwanin be kurdî binûsin kargêřîy zorî heye. Be pêçewaney hełbest û honrawekan ke kurd mêjû û rabirdûyekî berçawî têda heye, le barî nûsîn le bware nêwbirawekanda detwanîn biłeyn hîç şitêk wekû mîrat bo kurd nemawetewe. 
 29 kitêb ke le 2004-2005da le layenî rêkxirawey Ferhengîy Kurdî Sitokhołmewe biław kirawnetewe detwanin le xiştekey serê be rîzî kitêbanî nûsraw yan wergêřanî mindałan zyad bikirên. Em kitêbane ke 18yan be zarawey Kurmancî û 11şyan be Zazayî nûsrawin, le layenî "Ejansî Swêdîy Nêwneteweyîy Hawkarî bo Pêşxistin1" piştîwanî kirawin û herweha le layenî Enîstîtûy Kurdî Sitembołewe biław kirawnetewe. Em kitêbane ke le Turkyaş le çap dirawin, hendêkyan be ejmarî leçapdanî 5000 û î dîkeş be ejmarî 2000 yan 3000ewe le nêwan mindałekanî danîştûy gundekan û şaroçkekanda biław kirawnetewe(59). Le nêwan ew kitêbane heşbûwin wergêřawanêk le nûseranêk wekû Danyel Defoe û Vîktor Hugo. 
 Bo ew kesane ke le bînînda kêşeyan heye, hîç kitêbêkî xobêj yan qiseker be kurdî le Turkya nîye. Hebûn çend berhemêkî kurdî ke ewanîş le Swêdda berhem hênrawin(60). 
 2.5 Rageyandinekanî kitêb/ Pêdaçûnewekan 
 Renge pêdaçûnewey kitêbî kurdî be kurdî yan turkî le rojnamekan û govarekanda bidînrênewe. Egerçî zor bedegmen le nêw govarekanî girûpe syasîye turkekanîşda dedozrênewe. 
 Cige le sê leçapder(61), hemû ew leçapderane ke witûwêjim legełda kirdûn, le pare nedan bo pêdaçûnewekan le serkitêbe tazele çapdrawekan basyan dekird. Tenya çapxaney Deng ketalogêkî le çapemenîyekanî hebû. Zorbey leçapderekan tenya lîstêkî yek yan dû lapeřeyî le çapkirawekanyan heye û ew lîstaneş bo biławkerekan û kitêbfiroşîyekan yan bo pêşangakan û dîkey kobûnewekan amade dekirên. 
 Cêy amaje ye ke carûbar televîzyonî kurdîy "Roj", pêdaçûnewekanî le ser kitêbekan biław dekatewe bełam zorbeyan î nûser û leçapderekanî nêzîk be P.K.K bûwin. 
 Paş geřanêkî zor, nemtwanî małpeřî leçapderêkî kurd le ser înternetda bibînimewe; be witey hendêk leçapderan, kem hêzîy abûrî hokarî danemezrandinî małpeře. 
 2.5.1 Pêdaçûnewey Kurdî le Çapemenîyekanda 
 Paş 1990 kurdekan hendêk rojname û govaryan biław kirdewe. Pitir le 20 govarî dûzimane û ejmarêkî kemtirîş tenya be yek ziman, kurdî yan turkî nûsrawin. Le giştîda govare nêwbirawekan jyanêkî kurtyan hebûwe. Lew govarane ke ta êste çawim lê kirdûn twanîm emane bidozimewe: 
 Govare Kurdîyekan: Azadîya Welat, Nûbihar, Vate, Wêje Çand Huner Govare dûzimanekan(kurdî û turkî): Dema Nû, Tîroj, Bîr, Vesta Govare Turkîyekan: Ü lkede Ö zigüri Gündem, Deng, Serbesti 
 Pêdaçûnewekan û rageyandinî kitêb le hemûy ewaneda dedozrênewe. Zorkat pêdaçûnewekanî kitêb le carûbarname kurdîyekanda, tenya le kurte pêdaçûneweyek sebaret be kitêbêkî taze leçapdiraw pêkdên û egerîş hendêk zortir pêyda biřonewe, be rêzlênan û pêdahełgutinewey kitêbeke xerîk debin. Zorcar rûpeřî kitêbêk yan lîstî leçapderan le çap dedirê bełam pêdaçûneweyekî rixnegîrane zor degmen têyanda hełdekewê. Carî waş debê witûwêjî em govarane letek nûserekanda biław bikirêtewe. 
 2.5.2 Pêdaçûnewey Turkî le Çapemenîyekanda 
 Le nêwan ew govarane ke le nêw kurdekanî Turkyada biław kirawnetewe, pêdaçûnewekan le ser kitêbe kurdîyekan le Ülkede Özigüri Gündem, Deng, Serbesti û herweha hendêk govarî rêkxirawe çepřewe turkekanda dedozrênewe. Carcarîş rojname îslamîyekan wekû Yeni Şafak û Akit berheme ayînîyekanî Nûbihar denasênin. 
 Rojname û govare kurdîyekan hendekcar ew kitêbane yan leçapderane ke legełyan danûstanî bazirganîyan heye yan le boçûnekanda hawřa û hawřên, denasênin û basyan lê deken. Bo nimûne: 
 Le naw leçapdere kurdekanda tenya çapxaney Doz le çapemenîgelêk wekû rojnamey rojaney turkîy Hürriyet, Milliyet, Radikal bo kitêbekanî banghêştî bazirganîy kirdûwe. Pesendkirdinî rêklam be kurdî bo rojname turkekan şitêkî nwê ye. Xawenî çapxaney Doz, le witûwêjim legełîda gutî têkoşîwe le rojnamey Özigüri Gündemîş rêklam bika bełam rojnameke rêgay bew dawakarîyey nedabû(62). 
 Cige leme, lîstekanî çapemenîye kurdîyekan le hendêk ketelogan wekû Book Catalogue ke le layenî TÜRDAVewe çapdekirê dedozrênewe. 
 3. Çapxane Kurdîyekanî Turkya 
 3.1 Leçapdere Kurdekan û Çapxanekan 
 Çapxane Kurdîyekan le Turkya yan le layenî binkeyekî kesî û yan le layenî kompanyagelî sinûrdarewe damezrawin. Eger kesêk byewê kompanyayek rêkbixa, debê xoy be nûsîngey bac binasênê. Tomarkirdinî fermîy zanyarîyekanî kompanyagelî sinûrdar, pêwîstî be pareyekî zortir heye û bacêkî zortirîş debê bidirê. Herweha xawenekanî kompanyakan debine endamî jûrî bazirganî. 
 Bacekanî leçapderekan: 
 1.	 8% zyadebac le kitêbe firoşrawekan dedirê. Eger biławkerî kitêbêk 40%î nirxeke bo xoy berê, nêzîkî nîwey destkewtî kitêbekan bo bac deçê. 
 2.	 bace kem kirawekan le destkewtekanî mafî leçapdan yan dahatî nûsîn û wergêřanewe, rastewxo be beřêweberekanî bac dedirên. Rêkxiraweyek ke parekey pê dedirê tenya paşmaweke werdegirê. 
 Ew wergêřane ke boxoyan xawenî kompanyayek nîn, bo ewey ke le dahatûda daway faktorekanî firoş neken, biřyarname amadekirawekanî leçapderekan wajo deken. Bem çeşne leçapderekan le 10% desḧeqêk ke be pêy biřyarnameke dyarî kirawe bacêkî kemkiraw deden. Sercem bacekan be pêy horteûberekanî pûl û dîkey pêdawîstîyekan zortir debêtewe û le encamda bace kemkirawekan be 10-15% dega. Zorkat çapxanekan, bacî kemkiraw bêcige le desḧeqî nûser yan wergêr re çaw degirin. Bo nimûne eger çapxaneyek 20 lîrey nwêy turkî wekû bac le beranber wergêřawêkî 100 lîreyî deda, rêjey baceke lew pareye ke be wergêřekey deda kem dekatewe, ke wa bû wergêřeke 80 lîre werdegirê. 
 3. Eger sûd û qazancêk hebê, bacîşî bo heye. 
 Le sałî 2000da firetir le 40 çapxaney kurdî le Turkya damezrawin ke 15yan twanîwyane pitir le 10 kitêban le çap den. Aram, Avesta, deng, Doz, Elma, Çapxaney Enîstîtûy Kurd, Nûbihar û pêrî lew leçapderanen ke zortir le 20 kitêbî kurdîyan hebûwe. 
 Em 8 leçapdere hetakû êste ke em dêřane denûsrên, 320(48.9%)î tewawî kitêbe kurdîyekanî Turkyayan biław kirdûwetewe. Dû çapxaney Avesta û pêrî, zortirîn ejmarî leçapdan, wate 130 kitêbyan(19.9%) hebûwe. 
 Hendêk leçapderan le paş çend berheman, wazyan le çapemenî hênawe. Le 2005da, ejmarî çapxane bekarekan ke lanî kem kitêbêkyan le çap dabû 16 bûwe. 12yan lew mêjûyaney xwarewe damezrabûn: 
 Komal (1974), Deng(1989), Doz(1990), Çapxaney Enîstîtûy Kurd(1992), Nûbihar(1992), Avesta(1995), Pêrî(1997), Aram(1997), Elma(2002), Vate(2003), Lîs (2004), Bîr(2005). 
 Çwar kes le xawenî ew çapxegele, pêştir mamostay xwêndinge bûwin, dû kes pileûpayey zanistgayîyan le bwarî rageyandin û peywendîda heye, dû kes le mirovnasî şarezan û çwar kes be hoy syasîyewe le dirêjey xwêndinî bała ramawnetewe; herweha şeş kesyan boxoyan nûserîşn. Pêş lewey zorbey emane biçine bwarî çapemenîyewe, le heřetî xuntay ertişî yan paştir, be hoy xebatekanyan bo mafe neteweyîyekanî kurdekan yan le ber çalakîyekanyan le rêkxirawe syasîyekan le bendîxanekanda bend kirabûn. Tenanet hen kesanêk lemane ke bê vekolî û pêdaçûnewey dosyekeyan le bendîxananda danîşênrabûn. 
 Herweha hen xawenî çapxanegelêkî kurdî ke hêşta le bendîxanekanda mawnetewe yan be hoy çapemenîye turkyekanyan cibbe kirawin. 
 Lem dwayîyaneda leçapderanêkî kurd derkewtûn ke le babetêkî taybetîda wird bûnetewe. Bo nimûne, çapxaney Nûbihar le bwarî kitêbe ayînîyekan û çapxanekanî Lîs û Belkî le bwarî çîrokda pispořane xerîkî kar in û çapxaney vate kitêbanî Zazayî le çap deda. 
 Dew çend sałey rabirdûda govar û çapxane kurdîyekan, nawendekanyan bo Dyarbekirê hełgwastûnetewe û çapxanegelî nwêş lewê damezrawin. 
 Çwar nûsîngey ew 12 çapxaneye basman lê kirdin, weha ke min dîtim, nawendyan êstakanê le Dyarbekirda ye û ewey dîkeş le Sitembołê debin. Biřyar wa ye pênc leçapder lewane ke le Sitemboł debin(63)le gořepanî Teqsîm1 û geřekî Beyoğlu ke çalakîy ferhengî û çapemenîy zoryan têda heye dabimezrên. Zorbey nawendekanî çapxanekan le bałaxaneyekî kirêkirawî xincîlaney dû sê jûreda rêkxirawin. Yekêk lew leçapderane ke qisem degeł kirdin deygut çûnkînê natwanê bałaxaneyekî dîke be kirê girê, her le bałaxaney nûsîngekeşîda jyanî asayîy xoy be ser deba. 
 Çapxaney Aram tenya çapxaneyekî kurdî ye ke twanîwye çend kesan wekû fermanber damezrênê û mûçeyan datê. Letek xawenî çapxaneke wêkřa ḧewt kesan lew çapxaneyeda îş deken. 
 Ejmarî xêrakaranêk çapxanekan heyane le nêwan yek ta pênc le gořanda ye. Zorbey leçapderekan dezgey sikenêrêkyan heye û hendêkîşyan dezgey kopîyan heye. Egerçî hîç lew çapxaneyane kitêbekanyan be şêwazî serhêł nafiroşin, hendêkyan her le nêw çapxanekeşyanda kitêbekanyan defiroşin. 
 Çapxaney ew kesane ke kurd nîn û hendêk le rêkxirawe çepřewekanîş, egerçî kem û carcar, kitêbî kurdîş le çap deden. Bo nimûne, nêzîkî 10 kitêbî wa le 2000kanda le çap dirawin. 
 3.1.1 Rêkxirawekanî Leçapderekan 
 Leçapdere kurdekan le Turkya rêkxiraweyekyan bo xoyan nîye. Be pêy zanyarîyekanî min, le nêwan xawene kurdekanî çapxanekanda tenya xawenekanî çapxanegelî Vate, Avesta û pêrî endamî rêkxirawey leçapdere turkekan in. Herweha xawenî çapxaney Nûbihar, endamêkî rêkxirawey çapemenî û leçapdan e. 
 Endamayetî le nêw rêkxirawey leçapdere turkekan le sałî 2006da 40 lîrey nwêy Turkî têdeçû ke be ray hendêk leçapderekan bo endamayetî em horteûbereye gelêk zor e. 
 3.2 Çapxanekan û Leçapdan 
 Pêştir gutman ke qonaẍî pêşçap, le layenî leçapdere kurdekanewe boxoyan cê be cê dekirê û rûpeřî kitêbekan le layenî dařêjerekanî rûpeř, hunermendan û dîkey lêzanekanewe encam dedirê. Deqî kitêbanêk ke bo çapkiran dehênrêne çapxanekan, le nêw kaẍezî kayîda denûsrên û herweha wêne û beşe rengîyekanîş be fîlm bo çap dehênrên. 
 Bêcige le hendêk le leçapderekan wekû Beybûn û Öz-Ge, nêzîkî tewawîy ew kitêbane ke be kurdî le çapdirawin, le Sitembołda saz kirawin. Egerçî çapxane le Dyarbekirda heye û tenanet leçapdere kurdekan be nûsîngekeyanewe be hoy herzantirbûn, her lewê boxoyan kitêbekanyan le çap deden. Be pêy witey Denîz Gunduz xawenî çapxaney Vate, kembûnî çapxanegelêk be horteûbere û helûmercî guncaw le şare kurdekanda kargêřîyekî xirapî le ser çapemenîye kurdîyekanda danawe. Çapxaneyek ke le Sitembołda ye, le şare kurdekan û xwênerekanî dûr e û hełgwêzanî kitêb bo ew şarane û biławkirdineweyan pêwîstî be pareyekî firetir heye û mandûbûnî legeł e. 
 Hîç çapxaneyekî Kurdî nîye ke kitêbekanî le derewey wiłatda le çap bida û sîstemî "her kat ke wîstit, çap bike"1 carê nehatûwete nêw çapemenîy kurdîyewe. 
 Maşînekanî çap zortir le markekanî Heidelberg û Roland Parva n. 
 Hendêk le leçapderekan boxoyan kaẍez dekiřin, ke wa horteûberey le çap danî çapxane nextêk dadeşkê, û hendêkîş depermine çapxanekanî dîke û despêrin boyan le çap den. 
 3.3 Ejmarî leçapdan 
 Ejmarî leçapdanî kitêbe kurdîyekan le nêwan 1000(asayîtirîn) û 5000 jimare le gořanda ye. 
 Begwêrey dozrawekanim, ejmarî leçapdanî 305 kitêb awa bûwe: 
 Herweha ke debînin, 175 kitêban le 305, ejmarî leçapdanî 1000yan bûwe (57.4%). 
 Horteûberekan bo leçapdanî 1000 kopî le kitêbêkî nêzîkî 100 lapeřeyî, 700 ta 1000 lîrey nwêy turkî degirêtewe(nêzîkî 500-714 dolarî emrîkî). 
 Herweha ke pêştir amaje pê kira, ferheng û rêziman lew kitêbane n ke zor caran leçapdedirên û pestabepesta dekiřdirên. Le paş ew kitêbane, kitêbî hełbestî şaëîre benawbangekan wekû Cigerxwên û ëebdułła Peşêw, û herweha romanekan û kurteçîrokekanî çend nûserêkî nasraw zortirîn hogir û ejmarî leçapdanyan heye. Kitêbanî ayînîş, degeł hendêk hełbestî kilasîkî çapxaney Nûbihar, zûbezû le çap dedirên û deşfiroşrên. 
 3.4 Biławkirdinewe û Firoşî Kitêb 
 3.4.1 Kitêbfiroşîyekan 
 Le hendêk le şare gewrekanî Turkya wekû Sitemboł, Ankara, Adana, Mersîn, Qûnye û dîkey şar û şaroçkekan ke kurdyan lê danîştû n wekû wan, Riḧa, Mûş, Dêrsim, Mêrdîn, Ḧekarî, Çevlîk, Dyarbekir, Bidlîs, Batman, Erzeřom, Xarpêt, Agirî û Qers kitêbî kurdî defiroşdirên. Cêy amaje ye ke şarekanî Dyarbekir, Mêrdîn, Batman, Sitemboł û Mersîn zortirîn firoşî kitêbî kurdîyan heye. 
 Eger kitêbfiroşîyek rastewxo le çapxanewe kitêbêk wergirê, 40-50% qazancî firoşekey dest dekewê; egerîş kitêbeke le layenî biławkerewe bîgatê, qazancî firoşeke heta 30% dadeşkêtewe. Hen kitêbfiroşîyanêk ke rastewxo le leçapderekanewe kitêbekanyan werdegirin û bê dwakewt parekeyan dedenê, boye le layenî leçapderekanewe daşikanêkî 50-60%yan pê dedirê.hendêk lew leçapdere kurdane ke qisem legełda kirdûn deyangut ke zorcar boxoyan kitêbe kurdîyekan dênine kitêbfiroşîyekanyan; biławkere gewrekanî turk tamezroyîyekî ode bew kitêbane le xo nîşan naden û xoyan xerîkyan naken. 
 Çapxane kurdîyekanî Avesta û Nûbihar kitêbfiroşîy xoyan heye ke î yekemînekeyan le Dyarbekir û ewey dîş le Sitembołda ye. 
 Kitêbfiroşîy Medya le Sitemboł zortir kitêbî kurdî û peywendîdar be kurd biław dekatewe. Weha kitêbfiroşîyanêk le Dyarbekirîş hen ke le beşe nawendîyekanî şarda n. Kitêbfiroşîy Medya le sałî 1997da damezrêndirawe. Xawenekey le yekem sałekanî destpêkî kitêbfiroşîyekey, lanî kem 3 keřetan le mang le layenî polîsewe lêy depirsa. Polîsekan kitêbekanyan le refekanewe dehawîştine ser ëerzê û royan dekirdin û ciẍarekanyan be seryanda fiřê dedan. Xwesinyan be xawenî kitêbfiroşîyeke deda û bo wazhênanî lew pîşeye be kitêbekan le seryan deda. Zor caran qołbest dekira û çend şewan le binkey polîsda bend dekira. Carî wa hebû tenanet kiřyarekanîşî degełî qołbest dekiran! Xawenî dûkanekanî dîke tekûtirak siławyan kirdba û pêyan wabû axo çend sote û debeng bê ke polîsan hemû rojê pêşî pê degirin. Paş gořanî yasa le 2003da, ew dem le kołî azarî polîsan bûwewe. 
 Be witey xawenî kitêbfiroşîy Avesta ke le 1999 le Dyarbekirda damezrawe, ewîş xûy be çewsanewe girtbû bełam polîs çîdîke azarî nadat. Herweha sebaret be şêwazî firoştinewe deygut kitêb le ser mitmane û mołet defiroşê. 
 3.4.2 Biławkirdinewey Kitêb 
 Kitêbe kurdîyekan le kitêbfiroşîyekanî hendêk le nawendekanî parêzgakan yan nawçekanda defiroşdirên. Leçapderekan kitêbekanyan rastewxo yan le rêgay biławkeranewe dabîn deken. Zorcaran be hoy ewey ke kitêbfiroşekan le paredanda direng û nimirc in yan her nayden, nêwanî leçapderekan degełyan xoş nîye. Katêk kitêbekan le rêgay kompanyakanî biławkerewe biław kiranewe, çapxanekan le batî kitêbfiroşekan, letek biławkerekan hawřîş debin. Zorbey çapxane kurdîye gewrekan le biławkerekan kełk werdegirin bełam ewaney dîke, tenya çend kitêban hełdegirin û pêyan waye ḧestem bê bitwanin byanfiroşin. Ew kompanyagele 40-50% î firoşeke bo xoyan gil dedenewe. Çak e bizanîn leçapdere kurdekan hêsta kompanyayekî biławkirdineweyan nîye. 
 Kitêb le layenî rêbware bazirganekanîşewe defiroşdirên. Ew bazirganane bo gunde astengekan ke kompanya biławkerekan yan kitêbfiroşîyekan nayangenê deřon û zorcar be mamostayanî wê kitêb be mołetewe defiroşin. Bem çeşne xwêneranî tazeş debîndirênewe. Rêbware bazirganekan 50%î qazancî firoşyan degatê. Leçapderekanî Avesta be çend bazirganî wa le Batman, Dyarbekir û Ankara kitêbekanyan defiroşin(64). 
 Boxom legeł kesêkî wa ke kitêbî kurdî le Sitemboł defiroşê qisem kird ke be daşikanêkî 50%ewe kitêbekanî le leçapderekan dekiřê; kitêbekanî be pêy babetanêk wekû wêje û mêjûy kurdî û HTD, regeł yek dexa û ketelogî rengî legeł rûpeřî kitêbekan dabîn deka. Xwêndkar û xełkî law, em ketelogane le nêwan kurdekanî dewrûpiştyan wekû nawçekanî Gazi û Baẍcilar le Sitemboł degeřênin û be mołetewe deyanfiroşin. Tazelawekan 20% firoşyan dest dekewê(65). 
 Leçapderanêk wekû Aram, Kürit Enstitüsü, Komal û Deng ke legeł rêkxirawe syasîyekanîşda peywendîyan heye, le barî biław kirdinewewe hevyazîyekyan heye û ewîş eweye ke hogir û piştgirekanîşyan kitêbekanyan defiroşin. 
 Leçapderanêkî dîkeş hen ke be çeşnêkî dîke decûłênewe. Leçapderekanî Lîs be hawkarîy ew rêkxirawane ke legeł kitêbfiroşîyekan, şaredarîyekan û rêkxirawe ferhengîyekan ke le parêzgakan û nawçekanî ḧikûmetîda kardeken, kobûnewegelî edebî wekû hełbest û kořî lêkołînewe, taybet be nûserekan rêkdexen. Le weha rûdawe û kobonewegelêk, xwêneran peywendîy rastewxoyan legeł nûseran debê û her ew demîş detwanin kitêb bikiřin(66). 
 Hendêk nûser beşêk le kitêbekanî xoyan defiroşin û parey firoşekey be leçapderekan dedin. Tenanet hendêk nûserîş bo dabîn kirdinî horteûberey le çap dan, boxoyan pare deden û çend kopî xoyan bo defiroşin û le parey firoşeke be leçapderekan deden. 
 Zorcar leçapderekan le xizmatguzarîyekanî bargwastinewe bo nardinî kitêb bo dîkey şarekan kełk werdegirin. Nardinî kitêb û govar be post le çaw dîkey kûtałekan herzantir dekewê. Herweha hen kitêbanêk ke bexořayî biław dekirênewe ke leçapdere kurdekan pêyan dełên "Pirotokol". Ejmarî weha kitêbanêk le nêwan 20 ta 200 dane ye. Em kitêbe xořayîyane le nêwan nûserekan, rojnamekan, małpeřekan, biławkerekan û rêkxirawekanda dabeş dekirên. Hendêk le leçapdere kurdekan belaş kitêb denêrine bendîxanekan û hendêkîş kitêbekan be kitêbxanekan pêşkeş deken. 
 Xawenî çapxaney Aram dełê çend kitêbanyan biław kirdûwetewe ke le barî abûrîyewe le layenî be rêwebere nêwxoyîyekanewe piştgirîyan lê kirawin. Ew kitêbane ke hemûyan be ejmarî leçapdanî 2000 danewe çap debûn, be beřêwebere nêwxoyîyekan dirawin kewa le nêwan danîştûwanda bexořayî biławyan kenewe. Awa helûmercanêk zor bedegmen rû deda. Herweha heşin kesanêk ke le barî parewe piştgirî le çapxane kurdîyekan deken. 
 Hendêk le leçapderekan bo rêkxirawe kurdîyekanî başûrî Kurdistan û ewrûpaş kitêb henarde deken. Çapxaney Nûbihar ke tenya leçapderî kurdî kitêbe ayînîyekane, hendêk kitêbîş bo govarekan û nûseranî kurdî Ê ran denêrê. 
 3.4.2.1 Biławkirdinewey Kitêb le Derewey Wiłat 
 3.4.2.1.1 le Ewrûpa 
 Pêş le gořanî yasa le 2003da, nardinî kitêbe kurdîyekan bo ewrûpa le rêgay post yan gumrukewe zor ḧestem bû. Polîsekan û dîkey beřêweberan lemperanêkyan bo dijwarkirdinewey piroseke le ser rêgay çapemenîye kurdîyekan nabû yan her neyandehêşt şitêk binêrdirê(67). Be witey xawenî çapxaney Nûbihar, le 1996da le rêgay postewe kitêbî kurdîy nardbû û paş maweyek postkirawegelêk ke bo nardinyan pareşî dabûnê, le derewey nûsîngey postekeda fiřêdiraw dîbûnîyewe. Şayanî amaje ye ke pirosey gumruk û xizmetguzarîyekanî post be hoy yasagořîneke asûdetir bûnetewe. Hêşta dosyegelî dadgayî dij bew xełke ke le ewrûpawe kitêbî, be qisey ḧikûmet, "rêpênediraw"yan geyştûwetê le geřda n. Bo nimûne, dosyey damezraweyekî çapxaney deng le dyarbekir be nêwî Mehmet Eren, heta Şubatî 2006 berdewam bûwe(68). 
 Hendêk leçapdere kurdekan bo firoştinî kitêbekanyan be kilobekan yan hawřêye kurdekanyan le ewrûpa, boyan denêrin. Be reçawgirtinî horteûberey post û nardin, nirxî kitêbekan le ewrûpada zortirîş debêtewe. 
 3.4.2.1.2 le Başûrî Kurdistan 
 Çapxaney Avesta bo nardinî nêzîkî 30 kopî le çapkirawekanî bo kitêbfiroşêkî xełkî Dihokî başûr, biřyarnameyekî wajo kirdûwe. Kitêbekan êsta ke em deqe denûsrê, be nirxêkî kemtir le Turkya lewê defiroşrên. Ê stakanê çi xizmetguzarîyek le barî nardin û post le nêwan Turkya û ëêraqda nîye bełam bêşik eger çonayetîy nardin û post çatir bêtewe, firoşî kitêbîş rû le zorbûnewe deka. 
 Emin hîç leçapderêkî kurdim nedozîwetewe ke le Turkyawe be kitêbxanekanî dîkey wiłatekan kitêb bifiroşê. Egerçî Goran Candan danîştûy Sitokhołm, be kitêbxanegelêk wekû Kitêbxaney Kongire1 û Kitêbxaney Kolêcî Harvard2 le Emrîka kitêb defiroşê(69). 
 3.4.3 Firoş 
 Kitêbanî kurdî ke le Turkya le çap dedirên, le sałda 100 ta 1000 kopîyan lêdefiroşrê. Dyar e ke ew çenêtîye be gwêrey kitêb û leçapder gořankarîy be serda dêt. Kitêbanî ferheng û rêziman zortirîn firoşyan le nêw dîkey babetekanda heye. Lêreda çend nimûneyek debînîn: 
 1. Ferhengok (Cep Sözilüğü) Kurdî- Turkî – ferhengî gîrfanîy kurdî- turkî, çapxaney Welat. 
 2.	 Kurdî-Tirkî/Türikçe-Küritçe Ferhengê Berîkê/Cep- ferhengî kurdî-turkî/ turkî-kurdîy gîrfanî, çapxaney Doz. 
 3.	 Zana Farqînî , Ferhenga Tirkî-Kurdî , çapxaney Ensitîtuy Kurdî. 
 4.	 Baran, Dersên Zimanê Kurdî - wanegelêk be kurdîy nwê, çapxaney Deng. 
 Yekemîn kitêbe nêwbiraweke le çwar kopîda1 le 2002-2003 be ejmarî çapî 13500 le çap dirawe, dûhemeke be ejmarî le çap danî 9000 le sê kopî û sêhemîyeke le dû kopî be ejmarî 8000 û çwaremîyekeş le pênc kopîda biław kirawnetewe. 
 Hendêk le xawenekanî çapxanekan ke qisem legełda kirdin le ser babetî peywendîdar be kurdewe, be zimanî turkî kitêb le çap deden ke hoy serekîy eweş kem sûdîy kitêbe kurdîyekane û be leçapdanî weha kitêbanêkî turkî deyanewê horteûberekan ta radeyek qerewî bikenewe. 
 3.4.4 Nirx 
 Le hełsengandin legeł kitêbe turkîyekanda, leçapdere kurdekan pareyekî ode bo kitêbe kurdîyekanyan wernagirin(70). Kitêbe kurdîyekan nêwan 3 ta 50 lîrey nwêy turkî nirxyan heye. 
 Lêreda nirxekanî 183 kitêbî kurdîy le çapdirawî 9 leçapder debînrên(71): 
 Le nêwan ew 183 kitêbe, nirxî 116yan(63.4%) 5 heta 7 lîrey nwêy turkî ye. Bo hełsengandin, çak e bizanîn nirxî rojnamey Hürriyet 35 Kurus û Cumhuriyet 50 Kurus(0.5 lîrey nwêy Turkî) e. 
 3.4.5 Pêşangakanî Kitêb 
 Pêşangagelî sałaney kitêb le Turkya le şaranî gewre wekû Sitemboł û Îzmîr rêkdexrên. Bo beşdarîkirdin le gewretirînekeyan, wate TÜYAP Tüm Fuarcılık Yapım A. Ş, Debê 2500 lîrey nwêy Turkî bidirê. Ḧewt leçapderî kurd le nêw ew pêşangayeda beşdarîyan kirdûwe û ewî dîke twanî abûrîyan bo beşdarî nebûwe. Cêy amaje ye ke le pêşangekanda kitêbî kurdî zorcar be daşikanewe defiroşrên. Herweha lem sałaneda le fêstîvałekanî şare gewrekanda binkey kitêbî kurdîş kirawetewe. 
 Pêşangayekî kitêb bo sê sałan le Dyarbekir be rêwe çû ke le layenî şaredarîy Dyarbekirewe piştgirî dekira û çapxaney Aram le 2003, 2004 û 2005da rêkîdexist. Xawenekanî çapxanekanî Doz û Bîr deryanxist ke bo pêşangake kes banghêştî nekirdûn û be hoy firoştinî kitêbanî rixnegîr le P.K.K, le beşdarî lew pêşangayeda bêbeşkirabûn(72). Fetiḧ Taş, xawenî çapxaney Aram ke yekêk le rêkxerekanî pêşangake bû, le wiłamî em tawanbarîgeleda gutî ke ewan tenya pêşgirîyan le firoşî sê kitêbî çapxaney Doz le pêşangakeda kirbû dena ne firoşî dîkey kitêbekanyan bêbeş kirdbû û ne bo beşdarîy dîkey çapxanekan lemperêkyan saz kirdbû(73). 
 Le sałî 2005da, kompanyayekî dîke pêşangayekî kitêbî be piştgirî ḧikûmetewe le Dyarbekir rêkxist. Be witey leçapdere kurdekan, be hoy ewe ke hendêk le beřêwebere ḧikûmetîyekan, rêkxerekanî pêşangakeyan le rêpênedan be kitêbe kurdîyekan wişyar kirdbûwewe(74), neyantwanîbû le pêşangakeda beşdar bibin(75). 
 Çapxanekanî Vate, Avesta, Komal, Apec û Nûdem le pêşangay kitêbî fistîvałî Gelawêjî Silêmanî le 2005da beşdarîyan kirdûwe û bo yekem keřet kitêbî kurdî be rênûsî latînewe lewêş firoşran. Le kotayîy pêşangakeda be rêweberekan le Silêmanî tewawî ew kitêbaneyan kiřî ke leçapderekan hênabûyan. 
 3.5 Mafî Leçapdan 
 Hebûwin leçapderanêkî kurd ke bê agadarî le mafî leçapdan, kitêbyan le çap dawe. Yekêk lew leçapderane ke witûwêjim legełda kird deygut ew dem ke way kirdûwe, zor lêzanî bwareke nebûwe û neşîtwanîwe degeł hendêk le nûserekan ke naznawyan hebûwe lepeywendîda bê û pêşî wa bûwe ew berhemane î netewey kurd e û î xoyetî. Be witey wî, le bo qazanc kitêbî le çap nedawe û tenya bo xwênerekan bûwe. Be hoy rêpênedirawî, kes neywêrawe dew cengeyeda le çapyan dat û boxoy metirsîy eşkencey hebûwe. Herweha em leçapdere boxoy danî da ke weha şêwazêk hełe ye û îdî têdekoşê nûserekan bidînêtewe. 
 Cige le çend kesan, xawenekanî çapxanekan dełên bê rêpêdanî nûsere rasteqînekanî kitêbêk, hîç le çap naden. Zor bedegmen leçapdere kurdekan, pareyek be nûseran biden. Be witey çapxaney Aram, be pênc nûseran wate 5 ta 10%î tewawî nûserekanyan pare dawe(76). Hendêk le nûsere kurdekan tenya dawakarîyan leçapdanî kitêbekeyan e û ewaney dîkeş ke pareyan bo girîng e, be pêy nûser û leçapder, ejmarêk le kitêbekeyan le batî pare werdegirin. 
 Zorcar biřyarnameyek le nêwan nûseran û leçapderekanda nanûsrê. Be gwêrey dwayîn gořankarîy yasa, biřyarnamey nûsrawî mafî leçapdan pêwîst e û debê be çeşnêk binûsrê ke kargêřîyekî başî le ser karekeda hebê. Xawenî çapxaney Aram dełê carûbar pare be nûserekan deda yan le batî, be kitêbekanyan parekeyan qerebû dekatewe, bełam le her doxêkda biřyarname legeł nûseran yan ew kesey ke mafî berhemekey heye denûsê(77). Beřêweberî çapxaney "Lîs"îş hemîşe legeł nûserekanîda biřyarname denûsê(78). 
 Herweha pêştir gutra, hendêk le nûserekan boxoyan horteûberey leçapdanî kitêbekeyan we esto degirin. Lem barûdoxaneda metirsî û tirsî ewe heye ke leçapderekan netwanin le ser çonayetîy kitêbeke çawdêrî biken, boye zorcar egerî çak derhatinî kitêbeke dête xwarê. Sereřay em metirsîye, hen leçapderanêk ke kitêbî ew kesane le çap deden ke boxoyan amade n horteûberekan biden. Çapxaneyek em kêşeyey wa çareser kirdûwe ke çapxaneyekî dîkey bo ew kitêbane ke le pîlanekan û amancekanî çapkirdinîda naguncên û naştwanin êstakanê asayî le çapyan den, rêkxistûwe. Em çapxaneye bo kitêbî nûseranêk ke pêyan xoş e bo leçapdanî kitêbekanyan tenanet le gîrfanî xoşyan pare den dabîn kirawe. 
 Hendêk ke le ewrûpada jyawin bew pareyey le henderanê xiřyan kirdûwetewe kitêbekanyan le çap deden. Bo em taqime, be bayextir bûnî Yoro û Kironî Swêdî le Lîrey turk, kospekan newîtir dekatewe. Be ray leçapderanêkîş, nabê bem şêwaze bo netewe kar biken ke le nûser bo leçapdanî kitêbî xoy pareş bistênin, egerçî renge hendêk le nûserekan degeł em boçûneda hawřa nebin(79). 
 3.6 Dizîy Edebî 
 Dizîy edebî le rêgay çapî nihênîy kitêb le Turkyada kêşeyekî biław û zor nasraw e. Her ewende bes e leçapderêkî naşareza le mafî leçapdan yan mafî wergêř, berhemêk le çap dat, ew dem hendêk kitêbekeyan tenanet zûtir le xawen kitêbekeş, le çap deden û be nirxêkî herzantir le qeraẍî şeqamekan û bazařekan deyanfiroşin. Xwêneranîş ke debînin em kitêbane herzantir in raḧettir deyankiřin. Wê deçê tenya bo çend berhemî kurdî dizî edebî hebê. 
 Bo pêşgirî le dizîy edebî, ḧikûmet likênerî firoşî bo leçapderekan dabîn kirdûwe. Be witey leçapderekan, egerçî eme şêwazêkî xas e bełam dizekan fêłûfeterêkîş lew likênerane detwanin biken. 
 3.7 ISBN 
 Leçapdere kurdekan detwanin bo kitêbe çapkirawekanyan ISBN wergirin. 
 4. Xwênerekanî Kitêbe Kurdîyekan û Hogirekanî Kitêbxanekan le Turkya 
 Ta êste basî serekîman leçapdan û nûsînî kitêb be kurdî bûwe, bełam zor becêge ye eger em pirsyare bikeyn ke xwêneranî kitêbe kurdîyekan le çi astêkdan? Egerçî ta êste lêkołîneweyek le ser em babete be wirdî nekirawe, be gwêrey zanyarîyekanî min, kurdekan le kitêbe turkîyekan kemtir kitêbî kurdî dexwêninewe. Le aqarêkda ke hemû xwêndingekan be zimanî nakurdî be rêwe debirên, awa wiłamêk seyr nîye û ejmarî kesanêk kurdîxwên bin asayî ye kem bê. 
 4.1 Rêjey Qisekere Kurdekan 
 Be hoy ewey ke heta çend sałî rabirdû hebûnî kurdekan le Turkya le ḧikûmetda nikołî dekirayewe, ejmarî rastîy danîştûwe kurdekan hêsta rûn nekirawetewe. Egerçî, le hendêk le serjimêrîyekanda ejmarêkî peywendîdar be qsekere kurdekanîş biławdekirêtewe; bo nimûne rêjey le setî kesanêk zimanî makî yan zimanî dûhemyan kurdî ye le astî tewawî danîştûwanî Turkya be gwêrey sałekan emane ye(80): 
 Lêkołînewekan wayan derxistûwe ke ew rêjane û ejmarane ke peywendîyan be danîştûwe kurdekanewe heye lem serjimêrîyeda nařast bûwin. Bo nimûne be gwêrey tomarekanî em serjimêrîye, katêk ejmarî danîştûwanî Turkya 16.3% çuwete serê, ejmarî xełkêk be kurdî dwawin le maweyekî de sałeda, le 1935 heta 1945 kembûnewey be xowe dîwe(81). Ewe le ḧałêkdaye ke rêjey ziřûza le nêw xełkî kurdda be zorbûnî nasraw e. Ejmarî rageyendiraw bo hendêk le parêzgakanîş ke danîştûy kurdyan lê ye rastîyekan dernaxa. Binwařne em sê nimûneye(82): 
 Herweha ke dyar e rêjey danîştûwanî kurdîbêj le parêzgay Dêrsim le mawey de sałanda le 59022 hatûwete 5727 kesan û le parêzgay Çevlîkîş wa dyar e ke daşikanêkî berçaw le 5 sałî nêwan serjimêrîyekeda rûy dawe. Her bem çeşne le serjimêrîy 1960da, Xarpêtîş le çaw serjimêrîyekey 1955 kembûneweyekî 97.5% danîştûwanî be xowe dîwe. Paşan le sałî 1965da dîsanewe geşekirdnêkî seyr le danîştûwanda rûy dawe. Le rastîda dew de sałaneda çi rûdaweyekî serincřakêş rûy nedawe ke bitwanê ew ḧemke hełkêşeûdakêşeye lew dû parêzgayeda pasa bika. Zor rûne ke serjimêrîyeke rastî dernaxa. 
 4.2 Xwêndewarîy Zimanî Turkî le nêwan Kurdekanda 
 Herweha ke ejimarekanî xwarewe nîşan deden, rêjey ew kurdaney zimanî turkîyan xwêndûwe kemtir le mamnawendî turkekan e. 
 Rêjey le setîy kesanêk ke zimanî kurdî, zimanî zigmakî yan zimanî dûhemyan bûwe û turkîyan xwêndûwe(83): 
 Eger rêjey le setî xełkî nexwêndewar le tewawî wiłatda, letek ejmarî xełkî kurdî danîştûy parêzgakan hełsengênîn, cyawazîyekan cwantir derdekewin(84): 
 Le sałî 2000da rêjey xełkî nexêndewarî Turkya 13% bûwe. 
 Herweha ke debînin, rêjey le setî xełkî nexwêndewar le parêzga nêwbirawekanda, cige le yekêkyan, le mamnawendî ew rêjeye bo xełkî turk zortir e. Le cêgayek ke rêjey le setî xwêndewarîy zimanî turkî le xwarê ye, rêjey le setî xełkî kurdîbêj le sercemda zortir e. 
 Herweha dwatir debînîn, rêjey kurde xwêndewarekan le giştîda le mamnawendî xwêndeware turkekan kemtir e(88). 
 Rêjey xełkêk ke le sałî 2000da, yekem heşt sałî qonaẍî xwêndingeyan le Turkya tewaw kirdûwe 35% bûwe(89): 
 4.3 Xwêndewarîy Kurdî 
 Be hoy ew hokarane ke pêştir gutran, ejmarêkî kem le kurdekan le Turkya detwanin be kurdî binûsin û bixwêninewe ke zorbeşyan boxoyan fêrî bûwin. Bo em kesane, çapemenîye kurdîyekan, betaybet rojnamekan û govarekan, wekû xwêndingeyek bûwe(90). Leserewebûnî astî firoşî kitêbî rênûs, ferheng û rêzimanî kurdî, tamezroyîy xełk bo xwêndin û nûsîn be kurdî derdexa. 
 4.4 Kitêbxanekan le Turkya û Kopîye Kurdîyekan 
 Kitêbxanekan û rołî here Girîngyan le jyanî ferhengî û fêrkarî bo kes nadyar nîye. Be hoy rabirdûy rêpênedirawîyî zimanî kurdî le Turkya, kitêbxanekan bo kitêbî kurdî xo şilwê naken û êstaş, egerçî bergirîyekan nemawin bełam barûdoxeke her wek caran mawetewe. Lêpirsînekem le beřêwberekanî dû kitêbxaney giştîy nawçeyî le parêzgay Sitemboł û Yozgat, wêřay nikołîkiranî hebûnî kitêbî kurdî lew kitêbxananeda, le ber ewey yekem car bû weha pirsyarêkyan debîst, zoryan sersûřîy pêwe hêna. Reçełakekanî em şêwe sersûřîyane le hebûnî kitêbî kurdî ke le nêw zorbey xwênerekan û beřêweberekanî kitêbxanekanda debîndirê, le rageyandnekanî berdewamî ḧikûmet dij be zimanî kurdîda ye. Em dijayetî û nikołîyane kargêřîyekî nařeway le ser kitêbxanekanîşda hebûwe. Lew maweyeda, "siřanewey çapemenîye kurdîyekan le kitêbxanekan û lenêwbirdinyan" wekû pîlanêkî dařêjraw be wirdî şwên kirawe. Le paş em dařûxane ferhengîyeda, tomarekan û ketelogekanî kitêbxanekan le serřa rêkxiranewe û têkoşan bo saman danewey barûdoxî nwê û rahênanî legeł aqarî yasa û boçûne tazekanda, wekû erkêkî girîng û berçaw çaw lê kira. Ew kitêbxanegele ke nêw biran, bê şik hemûyan ser be desełat û ḧikûmet bûn. Sebaret be kokirawekanî kitêbxane kesîyekanîş, polîs be zor hoyewe, hêrişî debirde ser mał û şwênî xawenekanyan û çîyan hebû dagîryan dekirdin(91). 
 Ewřokanê xwênere kurdekan, beçakî dezanin kitêbe kurdîye pêşûwekan bo tawanbarkirdinî xełk be neteweperistî, cyayî, peymanşikênî, HTD be kar dehênran û hêşta detwanin tirs û qołbestkiranyan legełda bê, û deşzanin hêşta katî ewe negeywe ke be şêweyekî rastewxo û aşkira daway kitêbî kurdî le kitêbxanekan biken. Hendêk kesan, tenanet hendêk le beřêweberekanî kitêbxanekan, bew boçûnewe ranehatûwin ke xizmetgozarîy gi hawwiłatîyek, erkêk e ke debê be baweşî aweławe cê be cê bikirê. Kongirey 61emî IFLA(Fêdrasyonî Nêwneteweyîy Pêkeweyîgelî Kitêbxane1) le sałî 1995da le Sitemboł be rêwe çû. Pitir le 3000 kesan le regez û netewe corbecorekanewe lew kobûneweyeda beşdarîyan kirdbû. Nwênerekanî kitêbxanekanî wiłayete yekgirtûwekan le kongirekeda pêşnyaryan be IFLA da ke le wiłatî Turkya dawa bika mafe dîmokratîkekanî kurdekan dabîn bika û cextîşyan kird ke em dawakarîye le dwayîn agadarînamey kongirekeda binûsrê û rabigeyendirê. Nwênerekanî Turkya le kongirekeda berhełistî ew dawakarîye bûn û gutîşyan eger bêt û em pêşnyare pesend bikirê Turkya IFLA be cê dehêłê. Le akamda dawakarîyyeke le dwayîn agadarînamekeda nehênra(92). 
 Le Turkya wezaretî ferheng û geştyarî, 1453 kitêbxaney heye ke 1224yan giştî n û le nêwan kitêbxane giştîyekanda 209yan lew 22 parêzgayeda n ke zortir kurdyan lê danîştû n(93). Hîç kitêbêkî kurdî tenanet lew kitêbxanegele ke le parêzga kurdekan in nadozrênewe. Cêy amaje ye ke boxom ta êste lêkołîneweyekim le ser şêwaz û çonayetîy xwêndinewey ew kurdane ke be kurdî yan turkî dexwêninewe nedîwe. 
 4.4.1 Kitêbxaney Neteweyî 
 Kitêbxaney neteweyîy Turkya be beřêweberayetîy giştîy kitêbxanekanî wezaretî ferheng û geştyarî likênrawe. Begwêrey bînrawekanî min, le ketelogî kitêbxaney neteweyîda 170 kitêbî kurdî heye ke beşêkyan le Turkya û ewey tirîş le derewey wiłatda le çap dirawin. Wa dyar e tenanet le serdemî rêpênedirawîyekanda kitêbxanekan hendêk kitêbî kurdyan lê hebûwe. Renge beřêweberekan bo xoyan lew kateyda ke xwênere asayîyekan perdejîyan bew kitêbane nebûwe, twanîwyane çaw lew kitêbane biken. 
 Be pêy yasa, çapxanekan debê 17 kopî le her kitêbêkî çapkirawyan bo em rêkxirawane binêrin: 
 Beřêweberayetîy kokirawekan le beřêweberayetîy giştîy kitêbxanekan, 6 kitêb 
 Dêpartmanî asayşî beřêweberayetîy polîsî parêzga, 4 kitêb 
 Nêzîktirîn nûsîngey dad-estên, 3 kitêb 
 Nûsîngey çapemenîy parêzga, 2 kitêb 
 Nûsîngey dad-estênîy parêzga, 2 kitêb 
 Kopîy kitêbe çapkirawekan ke bo beřêweberayetîy kokirawekan nardirawin, bo kitêbxaney neteweyî denêrdirênewe. Be witey karbedestêkî kitêbxaneke, leweta çîdîke yasayek bo nenardinî kitêbekan nemawe, hendêk le çapxanekan bo beřêweberayetîyeke kitêb nanêrin. Katêk ke le biřî ew çapemenîgele ke her çapxane bo nardin bo beřêweberayetî daydenên pirsîm, leçapdere kurdekan be ejmarêkî nêwan 10 û 21 wiłamyan damewe ke pêm wabê be hoy biřî coraûcorî ew kopîgele ye ke le çapxane cyawazekan dawa dekirê. 
 Bom derkewt ke hendêk leçapdere kurdekan sebaret be hebûnî kitêbxaney neteweyî hîçyan agadarî nîye; hendêk nazanin ke cêgakey le Ankarada ye û legeł dîkey kitêbxanekan lêyantêkdeçû. Hendêkişyan pêyan wabû ke debê lanî kem kopîyek le her kitêbî çapkiraw bo kitêbxaney neteweyî binêrdirê. 
 Kitêbxaney neteweyî, peřtûknamegelî cyawaz le kitêbekan û nûsrawekan le çap deda. Kitêb û govare kurdîyekan le peřtûknamey kitêbekan tomar dekirê(peřtûknamey neteweyîy turkî). Çîroke kurdîyekan be serdêřî "Wêjey Keltî1 û Hîndû- Ewrûpay Rojhełatî" be jimarey 891.59 û govarekanîş be jimarey 891.5905ewe tomar kirawin(94). Egerçî karbedestanî kitêbxane neteweyîyekan ke witûwêijm legeł kirdin, gutyan: "ew kitêbane ke deçine wê, le peřtûknamey neteweyîy turkîda tomar dekirên", bełam be gwêrey lêřwanînekanim le bergekanî 1991-2001da, bom derkewt ke tenanet nîwey kitêbe kurdîye çapkirawekanîş, le Turkya lew maweyeda tomarnekirawin! 
 Kitêbekan le beřêweberayetîy giştîy kitêbxanekan bo hemû kitêbxanekanî Turkya denêrdirên. Komîtey hełbijardinî çapemenîyekan le beřêweberayetîy giştîy kitêbxanekan, le ser ewey ke kêhe kitêban binêrdirên biřyar deden. Em lêjneye le nwênerekanî hendêk le çapxanekan û cêgirî wezîr pêkhatûwe. 
 Cige le kitêbxaney zanistgay Boğaziçi ke çend kitêbêkî rêziman û ferhengî kurdî têda hebû, nemtwanî hîç kitêbêkî kurdî lew kitêbxananey Turkya ke lêyan geřawim bidînimewe. Katêk sebaret be hoy em nebûne le beřêweberayetîy giştîy kitêbxanekanim pirsî, wayan wiłam damewe ke egerçî sergirîûbergirîyek bo kurdî nîye bełam "turkî zimanî fermîy Turkya ye û asayî ye ke kitêbî turkî rabigîrdirê. Sereřay emane, ta êste kitêbxanekan dawakarîyekyan bo kitêbî kurdî nebûwe". 
 Be witey xawenî çapxaney Doz, Alîriza Vural, bo ewey ke kitêb bo 20 kitêbxane binêrê, boyan namey nardûwe bełam hîçyan wiłamyan nedawetewe(95). Xawenî çapxaney Pêrî, Eḧmed Unal dełê nameyekî bo beřêweberayetîy giştîy kitêbxanekan nardûwe ke têyda basî le çapemenîye nwêyekanî kirdûwe bełam wayan wiłam dawetê ke be hoy "nebûnî sûbsîd"ewe natwanin ew kitêbane bikiřin. Her ew kese way dirêjîy da ke eme tenya pełpêk e; çûnkînê eger beřastî wa ye, edî çon beřêweberayetîy giştîy kitêbxanekan her lew kateda le dîkey leçapderekan kitêbî turkîy dekiřî?!(96). 
 Le nêwan şarekanî Kurdistanda tenya şaredarî Gimgim le çapxane kurdekan bo kitêbxane nwêbinyanekey daway nardinî kitêbî kirdbû ke eweş wekû xełat le layenî leçapderekanewe boy nardira(97). 
 Ta êste hîç kitêbxaneyek ke le layenî kurdekanewe le Turkya binaẍey nirabê yan kitêbî kurdî têyda hebê nebûwe(heta mêjûy 27 azarî 2006). 
 Kitêbxanegelêk le ewrûpa û Ermenistanda hen ke enîstîtûwe kurdekan le nêw pêkhatekanî xoyanda dayanmezrandûwin. Le 1997da kitêbxaneyekî kurdî le Sitokhołm kirayewe ke le barî abûrîyewe le layenî ḧikûmetewe piştîwanî dekira û 3242 kitêb(heta mêjûy 27 azarî 2006), govar, tomarkirawe û sî-dîy mûsîqayîy kurdî, legeł çapemenîyekan be dîkey zimanekan lêy hebûn. 
 5. Biławkirdinewey Înternetî 
 Dahênanî Înternit kargêřîyekî berçawî le ser peřanpeřî cîhan betaybet çapemenîy kurdîda hebûwe. Hendêk le rojname, govar û enîstîtûwe kurdîyekan le çwar çimkûhokî cîhanewe małpeřyan bo xo damezrandûwe. Çapemenîye kurdîyekan û nûsere kurdekan le ser hendêk lew małpeřaneda ke herweha witûwêjekanyan dadenên û nûsrawekan û hełbestekanyan be kurdî biław dekenewe, denasrên. Heşin beřêweberanêkî nawçeyîy kurd ke bo xoyan małpeř sazdeken bełam zortir be turkî be rêweyan deben; egerçî lem maweyeda hendêk destyan be rêkxistinî małpeřan be kurdîş kirdûwe. Le ser biřêk lem małpeřaneda kitêb be bîçimî PDFewe bo dagirtin dadenirên. Le xwarewe nêwnîşanî hendêk lew małpeřanem danawin: 
 Małpeřî www.nefel.com kitêbanî nûserekanî bakûrî Kurdistanî nasandûwe û herweha www.amude.net îş taybetî kitêbekanî nûseranî rojaway danawin. Cêy amaje ye ke kitêbî Dersên Zimanê Kurdîy Kemał Burkay (be naznawî Baran) le ser www.rojanu.org dedozrênewe. 
 Małpeřî Enîstîtûy Kurd le Parîs çend kitêbêkî Feřensî sebaret be kurdekan û kitêbêkîşî be kurdî têyda heye. Çwar kitêb le Alan Dilpak le ser www.dilpak.de da heye. Eger betemay kitêb û nûsrawe be babetî corbecorewe bixwênîtewe, serdanî www.geocities.com bike. 
 6. Kêşe Serekîyekan û Ogiretîyekanî Dahatûy Peresitandinî Çapî Kitêbî Kurdî le Turkya 
 Çapî kitêbî kurdî le Turkya, kêşegelêkî zorî heye ke le witûwêjim legeł 12 leçapderî kitêbî kurdî(98), le ser em kêşane dakokî kira ke: 
 1.	 kembûnî ejmarî xwêneran ke le ser astî firoşîş kargêřîy debê û le zorkatda tewawî horteûberekanî leçapdan qerebû nakirênewe. 
 2.	 nebûnî kompanyayekî biławkerewey kurdî; egerçî lewaneş ke hen kełk werdegîrdirê bełam be kitêbe kurdîyekan serencêkî wa nadirê û biławkirdinewekeyan hênd besûd nîye. 
 Herweha debê be kêşeyekî dîkeş amaje bikem ke wa dyar bû zorbey leçapderekan pêyan nezanîbû û detwanîn bem nêwewe bînasênîn:"tirs le kitêb". Herweha ke pêştir le babetî kitêbxanekanda basim kird, hêşta zorbey kurdekan pêyan neselmêndirawe ke bergirîyekan û rêpênedirawîyekan le ser zimanî kurdî çîdî nemawin; hoy em bêbiřwayîyeş leweda ye ke kurdekan sałanêkî zor, çewsanewe û dasepanyan dij be nûsîn, xwêndin û axaftin be zimanekeyan dîwe û têyda jyawin û be qûłî hestyan kirdûwe. Em tirse ke nêwman na "tris le kitêb" le ezmûnekanî ew serdeme serçawke degirê û carê her be tewawî reng û bonekey nesiřawetewe. Kitêbî kurdî le bîr û boçûnekanî kurdekanda wekû şitêkî "asayî" nîşan nedirawe û têkoşîwin wekû dyardeyekî na-asayî û nayasayî pêyan bîselmênin. Herweha ke beřêweberî çapxaney Deng, Arif Sevinç dełê, zorbey xełk, tenanet kitêbêkî rêzimanî zimanî kurdîş wekû "hoyyek bo tawanbarîy syasî" çaw lêdeken. 
 6.1 Boçûne Nwêyekanî Çapî Kitêbî Kurdî 
 Le paş labirdinî bergirîyekan le ser zimanî kurdî, jimarî kitêbe kurdîye çapkirawekan le 1990kanda zorbûwewe û çaweřwanîy zortirbûneweşî le dahatûda dekeyn. 
 Hokarêkî giring ke le ser çapî kitêbî kurdî kargêřîy heye, behêzkirdinewey bizavî netewexwazîy kurdî ye. Rêkxirawe kurdîyekan detwanin kobûnewegelî ferhengî, enîstîtûwekan û çapxanekan dabimezrênin û herweha heta radeyek le twanyanda biguncê, kitêb û govar û rojnamey kurdî le çap biden. Egerçî piştîwanîyek ke partîye syasîyekan le kurdînûsînî xełk deyken, tenya bo hogirekan yan endamekanyan cê be cê dekirê. Zorkat bizavekan eger hestyan kird nûserêk le sinûrekanî yasakanî syasîy nasrawewe têdepeřê yan dijayetîyan degeł deka, çîdîke piştîwanîyan lê naken; bo nimûne, P.K.K bo hełmet birdinî zarekî yan cesteyî be weha nûseranêk nasrawe. Boçûne kurt û îşkekan wekû bestinewey wêje û huner le sinûrekanî bizavda hêşta le nêwan ramyare kurdekan debînrê egerçî em rojane pêşkewtinêkî zorîşî be xowe dîwe. 
 Yekemîn çapxanegelî kurdî le layenî rêkxirawe syasîyekanewe damezrawin. Be têpeřînî kat, ew kesane ke em rêkxirawaneyan be cê hêştbû yan ew kesane ke qetyan beşdarî têda nekirbû destyan be damezrandinî çapxanekan kird. Wa dyar e ejmarî leçapdanî kitêban, serbexo le rêkxirawe syasîyekanîş geşey kirdûwe. Bo nimûne, dû çapxaney Avesta û Pêrî ke ta êsta pitir le 50 kitêbanyan le çap dawin, hîç peywendîyekyan legeł rêkxirawe syasîyekanda nebûwe. Be ray min, le dahatûşda, ogiretî bo serbexoyî û rizgarî le gîrûdawe syasîyekan, le çapemenî û kitêbda zortir debêtewe. Bîrim dê ke çapî kitêbî kurdî le Swêdîş her bem şêwaze, dûr le syaset, deçuwe pêşê(99). 
 Herweha sebaret be govarekan, egerçî govare serbexoekan êsta giringî û dewrêkî odeyan nîye û leřastîda zorbey govarekanî êsta, piştsûrîy rêkxirawe syasîyekanyan heye, bełam çawenwařîn le dahatûda govare serbexoekan perey zortir bistênin. 
 Hengawêkî berewe pêşî dîke, gwastinewe yan damezranî çapxane kurdîyekan le Dyarbekirda ye. Le nêwan çapxanegelêk ke nûsîngey nawendîyan le Dyarbekir e, detwanîn amaje be çapxanegelî Deng, Bîr, Lîs û Belekî bikeyn ke cige le yekemînekeyan, hemûyan le nêwan sałekanî 2003 û 2005da damezrêndirawin. Eme dyardeyekî nwê ye ke be hoy zorkarîyekanî rabirdûwewe, gi leçapderêkî kurd pêştir le Sitemboł û Ankarada çalakîyan dekird û êsta xerîk e pêçewane debêtewe. 
 Pêşkeftin le Kurdistan lem aqareda tenya bo nawendekanî çap rûy nedawe; berebere rûdawe edebîyekan wekû çawpêkewtinekanî nûserekan, xwêndinewey babetî edebî, risaytiłekan1 û pêşangakan pêk hênawnetewe û rêkxirawnetewe. 
 Hendêk le beřêweberayetîye nawçeyîyekan le weha çalakîgelêk piştgirî deken û hendêkîşyan małpeřyan be kurdî saz kirdûwe. Em barûdoxe, rûdawe û dyardegelêkî nwê nîşan deda ke pêm wa ye bo dîkey şare kurdekanîş pere bistênê. 
 Heta em dwayîyane, govare nawçeyîyekan tenya le Turkyada biław dekiranewe. Zanyarîgelêk nîşan deden ke deqe kurdîyekan le nêw govarekanda xerîk in zortir le pêş derdekewin. Herweha bem zûwane govaranêk ke tewawetîy babetekanyan kurdî ye biław dekirênewe; dûr nîye kitêbxanegelî kurdîş le dahatûda dabimezrêndirên. 
 Hendêk leçapderan hełwîstyan le ser wergêřanî berhemanî kilasîkî cîhan û herweha kitêbanî zarawey Soranî ye. Boye çaweřwanî zor bûnewey ejmarî wergêřawekanîş debê bikeyn. 
 Dew sałaney rabirdûda zor kitêb û govaran le başûrî Kurdistanda le çap dirawin. Ziman, wêje û çapemenîyekanî bakûr û başûrî Kurdistan kargêřîy dûlayeney zortiryan le ser yek debê. Boye pêm wa ye derfet û helî zortir bo çapemenîyekanî bakûrî Kurdistan biřexsê kewa bitwanin le başûrî Kurdistanîş berhemekanyan biław kenewe û byanfiroşin. 
 Hendêk leçapderan ke qisem legeł kirdin deyangut ke çapemenî, babetî serekîy xebatgêřî û netewexwazî ye û awat û boçûnyan çap û biławkirdinewe ye û tosqałêkîş çaweřwanîy pare naken. Zorkesî dîkeş le ëeşqyan beranber be karekeyan basyan dekird û hestî cwanyan le encamî weha karanêk derdebiřî. Hendêk leçapderan le hestî kitêbperestaney xoyan deyangut ke wekû hoy şwênkewtinî karekeşyan bûwe. Egerçî, renge ejmarî ew kesane ke le ber pare û drawewe kitêb le çap den le dahatûda zortir bibêtewe. 
 Tenanet êstakanêş bas û witûwêj le ser rênûse corbecorekan ke le layenî kurdekanî devere corbecorekanewe be kar dehênrê dirêjey heye. Kurdekanî Turkya û Sûrya le elfûbêy latîn kełk werdegirin û le nêw kurdekanî ëêraq û Ê ranîşda rênûsî ëerebî baw e ke her eme bo biław kirdinewe û kełk wergirtinî dîkey kurdekan le berhemekanî nûseranêkî kurd ke renge le derewey sinûrêkda lêkbiřabêtin, serekîtirîn berhełist e. Le ser em babete lem sałaneda qiseûbasî rûn û rastewxo zor kirawe. Xełkêkî zor lew boçûne piştgirî deken ke debê kurdekanî Ê ran û ëêraqîş le rênûsî latîn bo nûsîn kełk wergirin. Yekêk le howekanyan ewe ye ke kurdekanî bakûr û rojaway Kurdistan ke le rênûsî latîn kełk werdegirin, wêkřa zorîney xełkî kurd in. Kurdekanî rojhełat û başûrî Kurdistan be pêçewaney em danîştûwane ke le rênûsî ëerebî nazanin, le rênûsî ëerebî kełk werdegirin; boye hîç nebê zorbeyan be hoy fêr bûnî zimanêkî ewrûpî, wekû îngilîsîş bûbê, şarezayîyan le rênûsî latînîş heye. Sa boye fêr bûnî nûsînî Kurdî be rênûsî latînewe bo ewan sakartir û asûdetir debê. Herweha bekarhênanî rênûsî latîn le ser Întêrnêtewe guncawtir e. Cêy amaje ye ke le nêwan nûseranî Kurmancîbêj le başûrî Kurdistan, ogiretî be rênûsî latîn berûnî dyar e; em nûserane berhem û nûsrawekanî nûseranî bakûr û rojaway Kurdistan be tamezroyîyekî zortirewe şwên deken. Carcarîş hendêk le kenałe telvîzyonîyekan le başûrda, pirogiramekanyan be jêrnûsî latînewe biław dekenewe. Desełatdaran le ëêraq û Ê ran, be boney ewey ke rênûsî fermîyan ëerebî ye, dij be kełkwergirtinî xełk le rênûsî latîn in. Egerçî pêm wa ye le dahatûda xełk zortir pêyan xoş bê le rênûsî latîn kełk wergirin. Boye, qiseûbas le ser rênûs bo nûsînî kurdî û herweha çapî kitêban be rênûsî latîn girîngîyekî yekcar zorî heye. 
 Akamekan û Rasipardekan 
 Le paş rûnkirdinewekanî serê, detwanîn bêjîn ke pêşgirî û bergirîyekan le ser ziman û herweha çawdêrîyekan, bo maweyekî zor serekîtirîn kêşegelî nûsere kurdekan û çapemenî û kitêb bûwin. Mêjûy kitêb û çapemenîy kurdî le Turkya çî cige le zorkarî û çewsanewey têda be dî nakirê. Le damezranî komarî Turkyawe, desełatdarekan pîlan û boçûnî netewexwazaney Turkîyan be amancî têkeł kirdin û hełmijînî xełkêk ke le sinûrekanda dejîn û be zimanekanî dîke qise deken, dabezandûwe. Barûdoxî çapemenîye kurdîyekan le Turkya û Swêd, dû nimûney lêk cyawaz in ke detwanin be başî girîngîy rewt û rwange ferhengîyekan derbixat(100). Be witeyekî dîke, boçûnî ferhengî detwanê be çeşnêk bê ke ferhengêk zîndû bikatewe yan deştwanê lenêwberî ferhengêk bê. Egerçî rewtî zorkaraney Turkya, lemperî zorî bo pêşkewtinî kurdîy nûsraw saz kird, bełam qet neytwanî ogiretî û têkoşan bo leçapdanî kitêb û govarî kurdî le diłekanda bisiřêtewe. Kurdekan, sereřay zimankujîyek ke le dijyan kira, zor berbiławane twanyan zimanî zigmakîy xoyan biparêzin. 
 Kargêřîy doxî jyanî piřçewsanewe û dasepan le ser ew nûseran û leçapdere kurdane ke têyda jyabûn û pêy rahatbûn, aşkira ye. Lew barûdoxeda derfetî xwêndewarî be zimanî zigmakîyan katêk bo hełdekewt ke lanî kem le zimanêkî henderanîşda şareza bûbûn. Le paş nemanî rêpênedirawîyekan, ejmarî kitêbî kurdî royşite serê û le dahatûşda çawenwař în zortir bibêtewe. Egerçî pêdawîstîy serekî bo perepêdanî jimarî xwênerekan û firoşî kitêbekan, dwayîhatinî hemû layeney zimankujî ye. ḧikûmet debê le pêşxistinî zimanî kurdî ke debê le xwêndingekanda bitwanê wekû zimanî fêrkarî be kar bihênrê, piştîwanî bika. 
 Hîç leçapderêkî kurd le Turkya, le xowe çapxaney nîye. Egerçî ezmûnî Swêd nîşanî dawe ke xawendarîy çapxaneyek le layenî leçapderî kurdewe, kargêřîyekî çakî le ser çapî kitêbekan be kurdî debê. 
 Yekêk le gewretirîn kêşekanî leçapdere kurdekan le bwarî biławkirdineweda ye. Paş nûsîn û leçapdanî kitêbêk, qonaẍî geyandinî berhemeke be xwêneran dête pêşê. Egerçî biławkirdinewe û bazařdozînewe hêşta le Turkya le layenî kesanêkî kem-ezmûnewe be rêwe deçê. Bo nimûne, hîç rayełe û tořêkî nêwneteweyî bo biławkirdinewey kitêbî kurdî nîye. Çareser kirdinî em kêşane, kargêřîyekî başîşî le ser firoşda debê. 
 Le gewretirîn kêşekanî wêjey kurdî ke ewřokanê detwanê be rûnî bibîndirê, nebûnî rixnegîrîy rasteqîne û karîger e. Tenanet sebaret be şêwaz û akarî xwêndinî xwênerekanî wêjey kurdî twêjîneweyek encam nedirawe; rûne ke Girîngîy weha lêkołîneweyek le wêje, çapî kitêb û kitêbxanekanda zortir derdekewê. Herweha ke dezanîn, kesayetîgelî neteweyî sereřay ewe ke le ser şêwazî xwêndinî xełk kargêřîyan debê, le ser zayendêtî, çîn, pîşe û ezmûnî jyanîş karlêkerîyan debê(101). "Bo çareserkirdinî nakokîgelî neteweyî û hozî û pêşkewtin, pêwîst be afirandinî boçûnêkî nwê sebaret be peywendîy nêwan wêje û pênas debê"(102). 
 Leçapdere kurdekan bo pêşkewtin û zorkirdinewey firoşyan, debê hemû emane reçaw girin û bo peresitandinyan têbikoşin. 
 Rasipardekan: 
  Rojanî hełbest, xwêndinewekanî çîrok û rojanî wajo danî nûseran detwanin le zor nawçe û parêzgada rêkbixrên. 
  Rêkxistinî kêberkêgelêk bo xwêndinewey hełbest. 
  Rêkxiraweyek bo xełat danî sałane be hełbest, kurteçîrok û romanekan dabimezrêndirê. 
  Bo fêrkarîy polekanî zimanî kurdî kitêbanî fêrkarî binûsrê.    Nawendêkî kurdî bo fêrkarîy serhêł saz bikirê. 
  Kokirdinewey peřtûknameyek le çapemenîye kurdîyekan. 
  Bo lawekan û mindałan, kitêbanî sakar le barî fêrkarîyewe çap bikirên. 
  Le ser akarekanî xwênerekan le xwêndinewey kitêbe kurdîyekan lêkołînewe bikirê. 
  Bas le ser kitêbanî rênûs, rêziman û ferhengekan dest pê bika; ew şitane ke le kitêbanî rêziman û ferhengekanî êstakanê hełdebijêrdirên, detwanin bo yekdest kirdinî ziman le layenî ew nûseran, wergêřan, leçapderan û rojnamewanane ke pêyan xoş e, kełkî lê werbigîrdirê. Eger hest be kembûnî serçawke le herkam lem babetaneda kira, detwanrê bo berhem hênanyan biřyar bidrê. 
  Kobûneweyek bo bas û lêkołînewe le ser kêşekanî zimanî kurdî le barî rênûs, têrmînolojî û peywendîyekanî nêwan zarawekan û herweha be mebestî pêşnyardan û çareserkirdinî kêşekan be şêwazêkî dewreyî, bo nimûne sałane, rêkbixirê. 
  Nawendêk yan komîteyek bo twêjînewe û çareserkirdinî kêşekanî kurdîy nûsraw dabimezrêndirê. 
  Çapxanekan sercemî berhemekan û berheme lejêrçapekanyan be şêwazî ketelog biław bikenewe. 
  Çapxanekan detwanin çend peř le kitêbe çapkirawekanyan be dananî ketelogî kitêbekanyan terxan den. 
  Le zor nawçe û parêzgada pêşangay kitêb rêkbixirdirê. 
  Leçapdere kurdekan boxoyan be hawyarîy yekewe pêşanga rêkbixen. 
  Rojnamekan, govarekan û pirogiramanî telvîzyonî serencî zortir den be pêdaçûnewe le ser kitêban. 
  Le rojnamekan û govarekanda bo kitêb bangeşey bazirganî bikirê.  Xul û kobûnewey zortir le ser fêrkarîy zimanî kurdî dest pê bika.  Kitêbxaneyekî kurdî û nawendêk bo tomarkirdin saz bikirê. 
  Kobûneweyek bo berz kirdinewey astî kitêb û govare kurdîyekan dest pê bika. 
  Kitêbxaneyekî dîcîtałî le ser Înternet dabimezrê kewa xełk bitwanin kitêbekan be kurdî bixwêninewe û dayangirin. 
  Rêkxistinî małpeřêk bo leçapderekan.